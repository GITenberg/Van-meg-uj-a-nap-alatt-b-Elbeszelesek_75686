<!DOCTYPE html PUBLIC "-//W3C//DTD XHTML 1.0 Strict//EN"
    "http://www.w3.org/TR/xhtml1/DTD/xhtml1-strict.dtd">
<html xmlns="http://www.w3.org/1999/xhtml" xml:lang="hu" lang="hu">
<head>
<meta name="generator" content=
"HTML Tidy for HTML5 for Linux version 5.7.45" />
<meta http-equiv="Content-Type" content=
"text/html; charset=utf-8" />
<meta http-equiv="Content-Style-Type" content="text/css" />
<title>Van még új a nap alatt by Mór Jókai | Project
Gutenberg</title>

<style type="text/css">
/*<![CDATA[*/
body {
 margin-left: 10%;
 margin-right: 10%;
}

h1,h2,h3 {
 text-align: center;
 clear: both;
 line-height: 200%;
}

h2,h3 {
 margin-top: 2em;
}

h2 span.smaller {
 font-size: 80%;
}

p {
 margin-top: 0.75em;
 margin-bottom: 0.75em;
}

body > p {
 text-align: justify;
 text-indent: 1.5em;
}

hr {
 width: 33%;
 margin-top: 2em;
 margin-bottom: 2em;
 margin-left: auto;
 margin-right: auto;
 clear: both;
}

hr.chap {width: 65%}
hr.tb {width: 25%;}

.pagenum {
 position: absolute;
 right: 2%;
 color: gray;
 font-size: smaller;
 text-align: right;
 text-indent:0;
}

.center {
 text-align: center;
 text-indent: 0;
}

.summary {
 text-align: center;
 text-indent: 0;
 margin: auto;
 font-size: 90%;
}

.right {
 text-align: right;
 margin-right: 1.5em;
}

.caption {font-weight: bold;}

.caption-large {font-weight: bold; font-size: large;}

.caption-largest {font-weight: bold; font-size: 2em;}

.caption-150 {font-weight: bold; font-size: 150%;}

.footnotes {
 border: dashed 1px;
}

.footnote {
 margin-left: 10%;
 margin-right: 10%;
 font-size: 0.9em;
 text-align: justify;
}

.footnote .label {
 position: absolute;
 right: 84%;
 text-align: right;
}

.fnanchor {
 vertical-align: super;
 font-size: .8em;
 text-decoration: none;
}

.poem {
 font-size: 0.9em;
 display: table;
 margin: auto;
 text-align: left;
}

.poem .stanza {
 margin: 1em 0em 1em 0em;
}

.poem span.i0 {
 display: block;
 margin-left: 0em;
 padding-left: 3em;
 text-indent: -3em;
}

ul.TOC {
 list-style-type: none;
 padding-left: 10%;
/*  text-indent: 0; */
 text-indent: -5%;
 width: 70%;
 text-align: justify;
}

ul.TOC li {
 margin-top: 0.25em;
}

span.ralign {
 position: absolute;
 text-align: right;
 right: 15%;
 top: auto;
}
/*]]>*/
</style>
</head>
<body>
<div style='text-align:center'>*** START OF THE PROJECT GUTENBERG EBOOK 75686 ***</div>
<hr class="chap" />
<div class="chapter"></div>
<p class="center"><span class="caption-largest">JÓKAI
MÓR<br /></span> <span class="caption-large">HÁTRAHAGYOTT
MŰVEI</span></p>
<p>&nbsp;</p>
<p class="center"><span class="caption">A JÓKAI MÓR ÖTVENÉVES IRÓI
JUBILEUMA ALKALMÁBÓL KÖZREBOCSÁTOTT NEMZETI DÍSZKIADÁS KIEGÉSZÍTŐ
SOROZATA</span></p>
<p>&nbsp;</p>
<p class="center"><span class="caption">I. KÖTET</span></p>
<p class="center"><span class="caption">VAN MÉG ÚJ A NAP
ALATT</span></p>
<p>&nbsp;</p>
<p>&nbsp;</p>
<p class="center"><span class="caption-large">BUDAPEST</span></p>
<p class="center"><span class="caption">RÉVAI TESTVÉREK IRODALMI
INTÉZET<br />
RÉSZVÉNYTÁRSASÁG</span></p>
<p class="center"><span class="caption">1912</span></p>
<hr class="chap" />
<h1>VAN MÉG ÚJ A NAP ALATT</h1>
<p class="center"><span class="caption">ELBESZÉLÉSEK</span></p>
<p>&nbsp;</p>
<p class="center"><span class="caption">IRTA</span></p>
<p class="center"><span class="caption-150">JÓKAI MÓR</span></p>
<p>&nbsp;</p>
<p>&nbsp;</p>
<p class="center"><span class="caption-large">BUDAPEST</span></p>
<p class="center"><span class="caption">RÉVAI TESTVÉREK IRODALMI
INTÉZET<br />
RÉSZVÉNYTÁRSASÁG</span></p>
<p class="center"><span class="caption">1912</span></p>
<hr class="chap" />
<div class="chapter"></div>
<p><span class="pagenum"><a name="Page_1" id="Page_1"><br />
-1-</a></span></p>
<p class="center"><span class="caption-largest">VAN MÉG ÚJ A NAP
ALATT.</span></p>
<p><span class="pagenum"><a name="Page_2" id=
"Page_2">-2-</a></span></p>
<p><span class="pagenum"><a name="Page_3" id="Page_3"><br />
-3-</a></span></p>
<div class="chapter">
<h2>AZ ERÉNYT MINDIG SZERETNI KELL.</h2>
</div>
<p>A Svábhegy keletre néző oldalát egy mély hegyszakadék hasítja
ketté, a mely valamikor járt út volt, nagy felhőszakadások
vízmosásai vájták ki ilyen mélyre, most már egy széles, mély árok,
embertől járhatatlan. Ennek a két oldalán fekvő telkekhez csak
kerülő utakon lehet jutni.</p>
<p>Ezelőtt néhány évtizeddel még ezek a telkek viruló szőlőkertek
voltak (a filokszéra előtt). Csak egy telek vált ki a többi közűl,
a melynek felső részét terebélyes fák fedték, az alsó része kopár
volt, csupa kőhalmaz, míveletlen, alját bozót takarta.</p>
<p>Az összeboruló fák zöldje közül egy házikó szeglete nézett ki a
világba egy ablakával.</p>
<p>Közel volt az én nyári lakomhoz: beláttam az udvarába. Sohasem
vettem észre ott emberi alakot.</p>
<p>Egyszer kiváncsi voltam megtudni, mi van ott. A kocsiúttól
eltérve, csak egy keskeny ösvény vezetett a kerítés ajtajáig. Az
pedig állandóan zárva volt.</p>
<p>A kapu rácsozatán keresztül be lehetett látni az udvarra. Csupa
gaz és bozót minden, semmi nyoma hajdani virágos kertnek. Közel a
kapuhoz egy sárga virágú szarkával telenőtt halom oldalából egy
négyszögű hegyes oszlop emelkedett ki, fehér homokkő volt, rajta e
felírás fekete betűkkel: «Virtus semper diligenda.» Mit jelent ez?
Figyelmeztetés ez, vagy tanulság?</p>
<p>Kézen, közön át, szomszédok révén aztán megtudtam az egész
megelőző történetet. <span class="pagenum"><a name="Page_4" id=
"Page_4">-4-</a></span></p>
<p>Ez a világtól elrejtett kis lak egy fővárosi orvosé volt, a
kinek egy kórháznál volt állása. Súlyos hivatal. Ő volt a kezelője
a ragályos betegek osztályának.</p>
<p>Az orvosnak felesége volt, fiatal és szép.</p>
<p>Könnyen megérthető a gondoskodás, hogy nejét az orvos
eltávolította a kórház közeléből, s itt e félreeső zugában a
külteleknek választott számára lakást, a hol azok a gyilkos rémek,
a kikkel ő folytonos küzdelemben áll, rá nem találhatnak.</p>
<p>De más veszélyes démonok sem találhatnak rá; – a kikkel tele a
világ.</p>
<p>Reggel korán beballagott az orvos a városba, táskáját czepelve;
az egész napot odabenn tölté, este felé, gondosan végezve magán a
fertőtlenítést, s öltönyt változtatva, megint kisétált a svábhegyi
lakására.</p>
<p>Az asszony egész nap magára volt hagyva.</p>
<p>Egyetlen cselédje, egy sváb paraszt nő, reggel eltávozott a
szamarával a városi kúthoz, két puttonynyal, vizet hozni s a
mészárszékből húst, a kofától zöldséget, a milimáristól tejet
bevásárolni: az alatt be volt zárva a kapu, a majorosné
hazatértével megindult a főzés, abba az úrnőnek semmi beleszólása
nem volt.</p>
<p>Semmi mulatság, szórakozás, házi foglalatosság nem volt
számára.</p>
<p>Virágos kert sem volt a háznál, annak első létföltétele, az
öntöző víz: az hiányzott.</p>
<p>A megelőző birtoktulajdonosnak vakmerő terve volt: kutat ásatni
a telkén. Lefúratott harmincz öl mélységig; de vízre nem talált. A
kiásott temérdek kő halommá nőtt, még a hegyszakadékba is jutott
belőle annyi, hogy gátat rekesztett az alján, ennek a gödrében
aztán megrekedt a nyári záporhordta iszap s időjártával az új
talajt telenőtte a vad csipkebokor, a mely alulról fölhatolt a
telek széléig, úgy, hogy kevés fáradsággal rózsalugast lehetett
belőle idomítani. <span class="pagenum"><a name="Page_5" id=
"Page_5">-5-</a></span></p>
<p>Ez a rózsalugas volt a magára hagyott feleségnek a kedvencz
menedéke.</p>
<p>Egész nap itt ült és horgonyolt valamit.</p>
<p>Egyedüli olvasmánya volt az ujság. A hivatalos Közlöny, ezt
hozta ki számára a férje mindennap. Posta még akkor a Svábhegyen
nem létezett. S a Közlöny éppen jó erkölcsű hölgyeknek való
olvasmány volt. Kirekesztve hasábjaiból minden regény és szerelmi
kaland napihíre, a mi a képzeletet felszítja.</p>
<p>Annak a lehetősége ki volt zárva, hogy a fiatal asszony
valamelyik telekszomszédjával érintkezésbe jöhessen. Az egyik
szomszédja egy óbudai kapás volt, a ki maga művelte a szőlejét;
azzal nem lehetett egyébről beszélni, mint hogy nincs eső; a másik
szomszédja pedig a vakok intézetének egy tanárja, egyházi személy,
a ki csak vasárnap jött ki a villájába a tanítványaival: azoknak
mindegy volt, hogy szép-e az a búskomor asszony, a ki beleénekel az
ő istenes dalaikba? nem látták.</p>
<p>A férj esténkint fáradtan jött ki a városból s kórházi élményei
nem voltak arra valók, hogy azokkal asszonyt mulattasson.</p>
<p>Alacsony, zömök férfi volt, rövidre nyirt szakállal (a csókja
szúrt), a szemöldöke sűrűbb volt, mint a bajusza, az arczán nyomai
látszottak a himlőnek. A haja illatozott valami kozmetikumtól, a
mely a hajkihullástól véd, emlékeztet a kőrisbogárra és a
szegfűszegre. A fogai feketék voltak a folytonos szivarozástól.
Egyszóval ideálja volt egy férjnek a maga asszonya előtt.</p>
<p>Az asszonynak még olvasmánya sem volt a hivatalos lapon kívül. A
doktor elvből ellensége volt minden regénynek. Idézte Corneliust a
neje előtt, a ki a poétákat a kerítők közé számítja.</p>
<p>A doktor mogorva arcza híven visszatükrözte a kedélyét:
házsártos, zsémbelődő, kötekedő volt. Semmi sem tetszett neki, a
mit az asszony tesz. A mit beszél, abban is mindig hibát keresett,
s azt nem hagyta megrovatlanul. <span class="pagenum"><a name=
"Page_6" id="Page_6">-6-</a></span> Túlságos volt a
takarékosságban: naponkint kiadta a konyhára való költséget s este
beszámoltatott krajczárig a svábasszonynyal s pörölt vele, hogy
drágán vásárol. Baromfit nem hagyott tartani a háznál, mert annak
az élelmezése ellenőrizhetetlen. Ellenben az ételek dolgában
finnyás volt: belekotnyeleskedett a konyhai állapotokba, a salátát
maga készítette el. A kávét is maga főzte meg. A tejet különösen
kifogásolta. Valami furfangos mérővel kisütötte, hogy az hamisítva
van. A gazdasszony példálózott is előtte, hogy jó volna egy
tehénkét hozni a házhoz: attól aztán nemcsak igazi jó tejet lehetne
kapni, hanem a tejfölösleget el lehetne adni a Svábhegyen, abból
beszerezni a télire való eleséget, szénát, korpát. Hallani sem
akart róla a doktor. Pedig a gazdasszony biztosította róla, hogy
nyáron át nem kerül a tehén semmibe: a garádon, az árokpartokon
annyi fű terem, a mi azé, a ki learatja, hogy azzal a riskát bőven
el lehet tartani. Nem! Tejgazdaság csak Rothschildnak való!</p>
<p>Egy reggel galambokat fedezett fel az udvaron a doktor. Hát ezek
hogy kerülnek ide?</p>
<p>A gazdasszony igyekezett megnyugtatni, hogy ezeket ő (egy párt)
a frakodligásból kapta a Schwarce Nánitól, a kinek van sok: a
galambnak nem kell etetés, az tud magának keresni a szántóföldeken.
Időjártával fiókáik lesznek s azok töltve nagyon jók.</p>
<p>– Én nagyon szeretem a galambokat, – védekezék a feleség.</p>
<p>– Azt rosszul teszi. A galamb az erkölcstelenség szimboluma.
Cythere madara, a kitől a nők csak rosszat tanulnak.</p>
<p>Az asszonyka addig czirógatta a doktor borotvált pofáját, hogy
kiengesztelje, míg az meglágyult s beleegyezett, hogy maradjanak
hát itt a galambok.</p>
<p>S azt nagyon rosszul tette.</p>
<p>Hiába! A férjnek fenn kell tartani az egyszer fogalmazott
<span class="pagenum"><a name="Page_7" id="Page_7">-7-</a></span>
véleményét, mert az mindenesetre irányadó. A következő eset
tanúbizonyság rá.</p>
<p>Egy délelőtt az asszonyka ott dolgozott a munkáján a rózsabokor
alatt, a mely szabadon nőtt föl az árokparton, a midőn nagy
vijjongás hangja kelté föl a figyelmét, a mely a magas égből
hangzott alá. Ijedten látta, hogy az ő galambját üldözi egy
karvaly: egymás fölött csapongnak, ha a karvaly alácsap, a galamb
fölrebben, hol felül van, hol alul.</p>
<p>A hölgy elkezdett hangosan kiabálni, hogy a ragadozó madarat
elriaszsza, sikoltásaira a sváb asszony is előrohant a konyhából,
egy palacsintasütőt csapkodva a főzőkanállal, hogy a karvalyt
elriaszsza, de az nem ijedt meg. Már-már körme között tartá az
ártatlan galambocskát, a midőn egy lövés dördült el s a karvaly
bukfenczezve zuhant alá éppen az asszonyka lábai elé.</p>
<p>A lövés a széles árok túlsó partjáról jött; az asszonyka
odafordulva egy férfialakot pillantott meg, a kinek az arczát meg
sem jegyezheté magának, mert az rögtön eltűnt a bozót között s még
csak egy üdvözlő szót sem hallatott.</p>
<p>A gazdasszony odasietett a vadászprédát átvenni. Az asszonyka a
hozzámenekűlt galambkát gyügyögtette.</p>
<p>– Ez derék lövés volt, – mondá a doktorné.</p>
<p>– Hej, sokba van annak az úrnak, hogy olyan jól tud lőni, –
mondá a gazdasszony.</p>
<p>– Ismeri azt az urat?</p>
<p>– Nem ismeri ezt senki, mert senki sem találkozott még vele, de
azért mindenki tudja, hogy itt van; a nevét sem emlegetik, csak úgy
híjják, hogy a «svéd báró». Ott lakik szemközt abban a várrom-forma
kastélyban.</p>
<p>A doktorné csak most kezdett érdeklődni az iránt a sajátszerű
épület iránt, a mely az átelleni hegy lankáján magasra emelkedett,
s a melyet ő eddig egy a hajdankorból hátramaradt várromnak
tartott. Egészen olyan <span class="pagenum"><a name="Page_8" id=
"Page_8">-8-</a></span> volt, mint a Balaton-vidék családi
váromladékai, a miket a költő megénekelt: magas tornya, zeg-zugos
párkányai, csúcsíves ablakai, erkélye, lépcsősora. Tetőzete nem
volt. Élő lény nem mutatkozott rajta soha; se zászló nem volt
kitűzve az ormára.</p>
<p>Most megtudta, hogy abban a romban egy élő ember lakik, egy
előkelő úr: idegen.</p>
<p>– Miféle ember lehet az?</p>
<p>– Nem tudja azt senki, csak úgy találgatják a svábhegyiek.
Valami nyolcz esztendeje került ide, ő építtette ezt az ócska
várhoz hasonlatos épületet; de van neki más lakóháza is, a hol
rendesen tanyázik, s onnan egy földalatti folyosón jár keresztül a
tornyába. A kapujára nagy betűkkel van felírva, hogy «tilos a
belépés». Egyetlen cselédje egy vén mindenes, ez hordja haza a
gazdájának az élelmiszereket; de ezzel nem lehet szóba állni, mert
olyan nyelven beszél, a mit errefelé senki nem ért. A gazdája
rendeléseit írásban viszi a boltokba. A svéd báróról az a hit van
elterjedve, hogy odahaza a maga országában agyonlőtt duellumban egy
előkelő főurat; szerelmes história volt az! Ezért halálra itélték;
a büntetése kikerülése végett menekült ide a mi hegyeink közé, a
hol nincs policzáj. Itt nem háborgatja senki. Azt mondják, hogy
galambpostával levelezik. Ha néha be kell neki menni a városba a
dolgai végett, nem jár a rendes országúton, hanem az árkokon,
vízmosásokon keresztül, s csónakon viteti át magát a Dunán. Mindig
fegyvert hord magával. Olyan pisztolya van, a mivel ötször lehet
egymásután lőni; a ki megszólítja, azt rögtön lelövi.</p>
<p>Ennyi adat csak elég, hogy egy ismeretlen férfit érdekessé
tegyen egy nő előtt.</p>
<p>– Rézi asszony, azt a lelőtt madarat jó lesz nekünk elásnunk a
kövek közé.</p>
<p>– S nem beszélni semmit a karvalyról a doktor úr előtt.
<span class="pagenum"><a name="Page_9" id=
"Page_9">-9-</a></span></p>
<p>Egy rejtegetni való titka tehát már volt az asszonykának a férje
előtt. Az féltékenynyé lehetett volna a rejtélyes szabadítóra.</p>
<p>Egy talány férkőzött a szívébe, a mi nem hagyta nyugodni.</p>
<p>Többet is szeretett volna megtudni a rejtélyes idegen felől a
parasztasszonytól.</p>
<p>– De hát mit csinál az az ember, ha egész nap nem jön elő a maga
vadonából?</p>
<p>– Oh, az nem vadon. Az udvara valóságos paradicsomkert. Lehet
látni a kapuján keresztül. Minden hónapban más meg más virágok.
Olyan csodálatos virágok, a milyeneket erre mifelénk nem is látni.
Azt mondják, Hollandiából hozatja ládaszámra a hagymáit, gyökereit.
Egész nap azokat kapálgatja, öntözgeti, van neki mivel. Nagy
cziszternákat csináltatott, a mikben az esővizet felfogja. A nagy
telke is csupa virágos bokor, azokat is mind maga oltogatja,
nyesegeti.</p>
<p>Virágok! Ezek voltak az asszonykának legkedvesebb vágyai.</p>
<p>Hol látott ő virágokat?</p>
<p>Az anyja szinházi páholynyitónő volt: az hordta haza a leányának
azokat a drága szép virágokat, a miket a primadonnák a
koszorúözönből a színpadon felejtettek.</p>
<p>Bizony csak úgy jutott virágokhoz a leánya. Azt őrizte az anyja,
mint egy rabot. Őrizte a szinháznak még a levegőjétől is! Ismerte
jól, hogy mi szállong ebben a levegőben. Mikor maga fölment a napi
dolgára a szinházba, a leányát bezárta a konyhába s ott tartá
hazajöttéig. Az addig magában dolgozott. Minden finom kézimunkát
tudott, az volt a mulatsága – és egyúttal keresete.</p>
<p>A gyönyörű csipkéket, himzéseket a páholynyitónő értékesíteni
tudta a szinházi előkelőségeknél s a mikor a leánya elkészült egy
remekül horgonyolt paplannal, azt kisorsolták: egy huszas volt a
betét, mind a kilenczven <span class="pagenum"><a name="Page_10"
id="Page_10">-10-</a></span> szám elkelt a szinháznál, művészek és
szinházlátogatók jóvoltából; a lutrin kihúzott első szám volt a
nyertes. Ennek a sorsjátéknak az eredménye képezte a páholynyitónő
leányának az öltözetbeli költségét. A ruháit is maga szabta és
varrta.</p>
<p>Így ismerkedett meg a maga doktorával is.</p>
<p>Egyszer a páholynyitónő komolyan megbetegedett: orvost kellett
számára hivatni. A szinháznak voltak doktorai, a kik különben más
téren praktizáltak. Fizetést nem kaptak a szinháztól, hanem csak
ingyen zártszéket s újesztendő napján az összes tagoktól kollekta
útján vásárolt ezüst kalamárist. Azért mindenkor híven
teljesítették orvosi kötelességeiket a szinházhoz tartozók
irányában.</p>
<p>Az orvos egy egészen tisztaszívű leányt tanult megismerni, a
leány pedig egy jóindulatú okos embert.</p>
<p>A doktornak ilyen nőre volt szüksége, a kire még nem lehelt rá a
hivalkodás rossz szelleme, a ki takarékos, hűséges: anyja
betegágyánál kimutatta, hogy milyen önfeláldozó; a leány pedig
becsülni tanulta azt a férfit, a ki hivatását oly lelkiismeretesen
teljesíti, minden jutalom nélkül; sőt arra is kiterjed a figyelme,
hogy ismerősei körében segélyt gyűjtsön a beteg nő számára, a ki
betegsége idejére a fizetését nélkülözte.</p>
<p>Így lett belőlük egy pár.</p>
<p>Voltaképpen ez volt a legnagyobb uzsora, a mit valaha
fizettek.</p>
<p>Az asszonyka nem látszott azt eleinte érezni.</p>
<p>Ránézve a házasság megváltás volt.</p>
<p>Szűkebb börtönből tágabb börtönbe.</p>
<p>Vannak asszonyok, a kiket a véralkat azzal a szerencsés
kiváltsággal ruházott fel, hogy filozofálni tudnak. Össze tudják
hasonlítani a különböző helyzeteket, a miket elcseréltek. A leány
senki sem, az asszony már valaki.</p>
<p>Az asszony akaratától függ, hogy a férje egyéniségében a jó
tulajdonságokat fölfedezze. <span class="pagenum"><a name="Page_11"
id="Page_11">-11-</a></span></p>
<p>Ha a férj arcza rút, a megszokás széppé teszi. Rút férfi
nincs.</p>
<p>Ha durva, goromba, az jellemerőre mutat.</p>
<p>Ha szerelemféltő, az szerelmének a tanújele.</p>
<p>A doktorné, a míg leány volt, egy rokonszenvet keltő férfialakot
sem ismert. Nem is tudta, hogy vannak fiatal lovagok a világon. Az
anyja nem engedte, hogy egy szinpadi előadást megnézzen, pedig
ingyen kaphatta volna.</p>
<p>Lakószobájuk ablaka az udvarra nyilt: még az utczán sem
láthatott nyalka suhanczot. Ránézve a doktora volt az egyedüli
valaki…</p>
<p>Ezen az eseménydús napon a doktor nagyon korán jött ki a
városból. Kocsin hozták ki. Volt a Svábhegyen már akkor is
közlekedési eszköz: a Krumpe János milimárinak szamaras szekere; ha
valakinek az a duskálkodás jutott eszébe, hogy kocsin járjon a
Svábhegyre, a szamárfogat rendelkezésére állt, az kivitte, behozta;
utolsó állomása volt a Schaffler Miska (kurtakocsma a déli vaspálya
helyén), ott leszállhatott a vendég s mehetett a váron keresztül
Pestre. (Alagút még nem volt.)</p>
<p>A doktort a nemzeti Opera buffó baritonistája hozta ki a
szamaras szekéren. Annak is volt egy bogárhátú háza, nem messze a
doktorétól, a hol télen-nyáron lakott. Azt is egy paraszt
mindenesné szolgálta ki a deutschbrámer nemzetből. Ezt érte utól
valami súlyos betegség. Addig természetesen nem hívattak doktort, a
míg késő nem volt a segítség.</p>
<p>Mind a mellett hetekig bírta benne tartani a lelket a jeles
orvos; maga hordta ki számára még a patikaszereket is és nem szólt
az áráról az énekesnek, a mi annak nagy fejvakarást okozott.</p>
<p>De végre mégis csak halál lett a vége a hosszas betegségnek.</p>
<p>Még akkor nem lévén temetkezési egyletek, szinházi kollekta
útján temették el a felejthetetlen majorosnét. <span class=
"pagenum"><a name="Page_12" id="Page_12">-12-</a></span></p>
<p>A buffó szerette a szójátékokat.</p>
<p>– A majorosné felejthetetlen; de a tehénke fejhetetlen. Ki feji
már most meg a riskát? Tudja mit, doktor, én magának adom a tehenet
doktori sallárium meg patikakontó fejében.</p>
<p>A doktor befelé nevetett magába egyet s nem szólt rá semmit.
Ahhoz, hogy a szinházi orvost a művészek egy meleg kézszorítással
honorálják, már hozzá volt szokva; hanem hogy orvosi fáradozásai
jutalmául egy eleven tehénnek a kötőfékjét nyomják a markába, azt
egészen különösnek találta.</p>
<p>Másnap reggel aztán ott találta a kapubálványához kötve a
riskát, a ki hangos bőgésével tudatta ottlétét. Szarvára volt kötve
a czédula a tulajdon áthelyezésről. Ezt bizony meg kellett tartani.
A szegény kiéhezett pára csak úgy falta a frissen aratott somkórót,
a mit a Rézi asszony hozott eléje nyalábbal. Bekötötték az üres
istállóba.</p>
<p>Ebbe bele kellett nyugodni a doktornak.</p>
<p>Ezzel aztán egészen megjavult a háztartás.</p>
<p>A Rézi asszony gondoskodott a tehénke mindennapi élelmezéséről s
egyúttal vevőket is szerzett a tejfölösleg számára a svábhegyi
lakók között. Ez aztán időt is vett igénybe. Az asszonyka hosszabb
ideig magára maradt. Ebben is van valami jó. A jövedelmet pedig
gyarapította a tejpénz. Áldott rubrika az asszony számvetésében.
Pénz, a miről az öreg nem tud semmit.</p>
<p>Most már lehetett fennhéjázó tervre is gondolni.</p>
<p>Ugyan mi vakmerő vágya lehet egy ilyen penészvirágnak?</p>
<p>Hát ugyan mi? Egy új ruha. Nyári divatszerű.</p>
<p>(Öltözetre, pucczra a férj nem vesztegeti a pénzt.)</p>
<p>A Rézi asszony mindennap hoz haza egy csomó kutyanyelvet. (Így
hítták akkor a valutát.)</p>
<p>De ezt a hosszúságáról ismeretes pénzjegyet még előbb művészi
gyümölcsöztetés útján konvertálni kellett. <span class=
"pagenum"><a name="Page_13" id="Page_13">-13-</a></span></p>
<p>Miből állott a finanszirozásnak ez a neme?</p>
<p>Az első alaptőkéből összevásároltak egy csomó színes pamukot s
ezekből horgonyolt az asszonyka tündérujjakkal díszes paplant. A
paplan alapszíne karmazsinpiros volt.</p>
<p>De nemcsak egy paplant készített, hanem egyszerre kettőt.</p>
<p>Furfangos az asszonyi ész.</p>
<p>Az volt a terv, hogy az egyik paplant otthon eltanúlt gyakorlat
szerint ki fogja lutrizni. Ebből kap annyi pénzt, a mennyiből az új
ruha kelméjét beszerezheti. De mivel előrelátható, hogy a doktor
(diplomás ember!) abba semmiképpen bele nem fog egyezni, hogy az ő
hitvestársa kézimunkákat sorsoltasson ki: tehát erről a
pénzműveletről Rézi asszonyon kívül senkinek sem szabad tudni.
Egész nap a kisorsolandó himzés van munkában; a másodlat csak akkor
kerül tű alá, a mikor a férj hazatérte közeledik estefelé.</p>
<p>Egy kis rászedés biz ez; de hát ennyi csalfaság csak meg van
engedve a leghűségesebb feleségnek is.</p>
<p>A férj csak a készülőben levő paplanról vehetett tudomást, az az
ő nevenapjára készült. Holott a már kész példány régóta megtette a
maga körútját a kisorsolás terén; nagyon rövid körút volt: a hol
elkezdődött, ott el is végződött. Rézi asszonynak az az ügyes
gondolata támadt, hogy a kész munkát legelső próbára a világkerülő
várúrnak küldje föl, szép szavakkal és pogácsákkal meghódított
mindenese által. A rejtélyes ember aztán azt tette a kisorsolási
ívvel, hogy annak mind a kilenczven számát teleírta a góthai
almanach valamennyi celebritásainak nevével, a járandó pénzt és az
ívet visszaküldte Rézi asszonynak, a paplant megtartotta magának:
hiszen neki kellett azt a sorshúzáson okvetlenül megnyerni. A saját
nevét nem írta közé.</p>
<p>No, ha ez az ív a doktor kezébe kerül valahogy, fog ez arra
felránczolt homlokot csinálni! Hogy került <span class=
"pagenum"><a name="Page_14" id="Page_14">-14-</a></span> össze
ennyi őrgróf és birodalmi herczeg hevenyében a Svábhegyen?</p>
<p>Az asszonyka pedig megkapta az új ruháját. Fedezetül szolgált a
tejpénz. A férjnek nem kellett látni a készülő ruhát. Majd ha
fölveszi az asszony, el lehet vele hitetni, hogy a mama küldte a
leányának.</p>
<p>Korán reggel a Rézi asszony elindúlt a szamarával a megszokott
körjáratára, a doktor maga készítette el a reggelit, aztán ő is
bement a városba, a hivatalát végezni; az asszonyra rázárták a
kertajtót és a kaput. Börtönéből ki nem osonhatott.</p>
<p>Ámde ott volt a rózsalugas a mély árokparton.</p>
<p>A mint magára maradt, oda vonult folytatni a munkáját a második
paplanon.</p>
<p>A mint ez a piros lepel megjelent a rózsalugas alatt, azonnal
leereszkedék az átellenben levő vártorony erkélyéről egy vörös
zászló: a karmazsinszínű kötött paplan, a mely lutri útján jutott
idegen kézre.</p>
<p>Senki sem tudhatta, hogy mi köze van ennek a két zászlónak
egymáshoz? Csak a madarak láthattak oda s azok nem árulkodnak.</p>
<p>A doktornak feltűnt a változás, a min a felesége kedélye
megfordúlt. Sokkal édesebb, hízelgőbb volt hozzá, mint eddig.
Mindenben a kedvét kereste. Ibolyákat szedett számára s azokat a
gomblyukába tüzdelte. A doktor a tükörbe nézett: ő lett-e szebb egy
idő óta? Mi változott meg hát? Az ibolyák titoktartók. A rózsák már
nem azok.</p>
<p>Mikor a rózsanyílás ideje eljött, egy délután azzal lepte meg a
hazatérő doktort a felesége, hogy egy kinyílt rózsát tűzött a
gomblyukába.</p>
<p>A doktor megdöbbenve kérdezé tőle:</p>
<p>– Hogy jutottál ehhez a rózsához?</p>
<p>Maga a rózsa is feltűnő volt: lángpiros, nem egészen teljes, a
közepén egy csomó aranyszín himszál vált ki a kelyhéből; a szaga
kábítóan édes. Az embernek e <span class="pagenum"><a name=
"Page_15" id="Page_15">-15-</a></span> rózsa láttára az a gondolata
támad, hogy ez a virág beszélni tud.</p>
<p>Az asszony nem jött zavarba a felelettel. Mondhatta volna azt
is, hogy a Rézi asszony hozta.</p>
<p>– Itt nyílik ez, a mi rózsalugasunkban.</p>
<p>– Lehetetlen!</p>
<p>A doktor ismerte egy évtized óta ezt a házat és telket, a régi
tulajdonos idejéből, a kit betegsége alatt gyógyított. Nem volt
annak a telkén soha egy virágos bokor sem. Pácziensének fájt a feje
a rózsaillattól; talán a szíve is a rózsa emlékétől.</p>
<p>Az asszony a férje karjába akasztotta a kezét s lejtőzve,
himbálva vitte le magával az árokpartig, a hol a rózsalugas volt.
El volt az borítva nyíló virágokkal, a miket tarka lepkék serege
rajongott körül.</p>
<p>A doktor elbámúlt. Még három-négy év előtt ez a lugas
csipkebokor volt, proletárja a virágoknak, hogy lett belőle azóta
virágok királynéja? A meghalt gazda lelke járt-e haza vezekleni? Az
ojtogatta-e be a vad csemetéket?</p>
<p>– Kik vagytok ti? Hogy hínak benneteket?</p>
<p>Azok meg is feleltek rá, csakhogy azt érteni kell: hátha idegen
nyelven beszélnek, a mit a kérdező nem hall, nem is ért.</p>
<p>Hát ha maga az orvos nem értette is a rózsák szavát, akadt
tudós, a ki járatos volt benne. Egy doktor, a kinek az volt az
élethivatása, hogy öljön. Nem embereket, hanem csak bogarakat,
lepkéket. Egy világhírű magyar entomolog, a rovar- és
lepkegyűjteményeivel ellátta az egész művelt külföld természettani
múzeumait s ezen az úton oly tekintélyes vagyont szerzett, hogy a
Svábhegyen egy feltűnő szép, tornyos várlakot építtethetett
magának, abban voltak elhelyezve kincseket érő rovar- és
növénygyűjteményei. Ehhez vitte el a doktor a maga rejtélyes
rózsáját megnevezés végett.</p>
<p>– Nem ismeri kollega uram ezt a különös fajta rózsát?
<span class="pagenum"><a name="Page_16" id=
"Page_16">-16-</a></span></p>
<p>– Hogyne ismerném? Ez a hirhedett Gül Hanem, rózsák királynéja,
a kazánliki rózsa. Ebből készítik a törökök a nagybecsű
rózsaolajat. Egy egész vilajet népének ez ad kenyeret. Féltik is,
mint a szűzeiket.</p>
<p>– S hogyan került ez mégis a Svábhegyre?</p>
<p>– Kétségtelenül a török uralom alatt. Itt voltak Abdurrahmán
pasa idején a törökök mulatókertjei; bizonyítják a vízvezetékeik, a
melyek mai napig egyedül szolgáltatják Buda várába a friss
forrásvizet; csúcsíves arab építmények, a miknek alagútja messze
benyomúl a hegy oldalába. Egy ilyen kertből maradt meg egy
rózsabokor. A rózsa örökéletű, a hol egyszer gyökeret vert, onnan
soha ki nem vész.</p>
<p>– S hol lehet az az eredeti rózsatörzs?</p>
<p>– Azt is megmondhatom. A hétházon túl – még akkor így hítták a
«költő-utczá»-t, «tündér-utczá»-t – van a svábhegyi kőbánya:
messziről megismerhető kopár kőfalairól, annak egy zugában van a
kőbányatulajdonos kicsiny kertje, a melyben az ősi Gül Hanem
található.</p>
<p>A doktor megköszönte tudós kollegájának az alapos értesítést és
sietett a jelzett kőbányát fölkeresni.</p>
<p>Könnyen rátalált, a gazdáját jól ismerte: valamikor szembajból
gyógyította. Most is vörösek voltak a szemei és kidülledtek.</p>
<p>– Önnek a kertjében van ennek a rózsának a törzse?</p>
<p>A barlanglakó nem látta a rózsát, de a szagáról ráismert.</p>
<p>– Még tavaly itt volt, de már az idén nem látok odáig.</p>
<p>– Kinek adott ön ojtóágat erről a rózsáról?</p>
<p>– Oh, tudom nagyon jól. A szomszéduramnak, a ki itt ebben a
várban lakik: a svéd bárónak.</p>
<p>– Fiatal az az úr?</p>
<p>– Nem tudom; fölfelé nem látok, csak lefelé. <span class=
"pagenum"><a name="Page_17" id="Page_17">-17-</a></span></p>
<p>– De azt csak tudja, hogy mi czélra kérte öntől a szomszédja az
ojtóágakat?</p>
<p>– Oh, azt tudom, mert ő maga elmondta nekem. Hogy ez az a rózsa,
a miből a törökök a drága rózsaolajat készítik. Ő tehát, a hol csak
vadrózsabokrot talál a Svábhegyen, azt mind beojtja, hogy
időjártával az egész Svábhegy gazdaggá legyen a
rózsaolajtermesztésből.</p>
<p>Most már kezdte érteni a doktor, hogy mit beszélnek a kazánliki
rózsák.</p>
<p>Még többet is meg akart tudni.</p>
<p>Leszállt abba a mély hegyszakadékba, a mely a hegyoldalt kétfelé
választotta. Nem volt az járható út. De a figyelmes vizsgálónak
mégis feltűnt, hogy a meredek sziklaoldalban egyes kövek ki vannak
kopva, egyikről a másikra át lehet lépegetni. No, de ezt a
sziklaoldali ösvényt taposhatták gyomot, csipkebogyót szedő
asszonyok is. Mégis csak elindúlt a nyomokon lefelé, míg egyszer
rábukkant azokra a vadrózsabokrokra, a miknek egy-egy ága be volt
ojtva kazánliki rózsába. Itt «ő» járt! De ki az az ő?</p>
<p>Egyszer aztán talált valami áruló jelt.</p>
<p>Egy kökénybokron fityegett fennakadva holmi papirosgyűrű. Ilyent
viselnek a drága szivarkülönlegességek, mint egy övet a derekukon:
ezt nem paraszt dobta el itten.</p>
<p>Eldugta az aranyos papirszorítót s besietett vele a városba.</p>
<p>Fölkereste a nagy dohánytrafikost a váczi-utczában.</p>
<p>– Ki vásárol itten ezzel az etikettel?</p>
<p>A trafikos aztán felvilágosította, hogy ez a fejedelmi Cuba
Trexov ismertető jele, a minek darabja egy forint: nem is kapható
másként, mint megrendelésre. Rendes vevőjük a svábhegyi svéd báró.
Arról aztán elmondott a trafikos mindent, a mit a hír beszélt, hogy
halálos párbaj miatt hagyta el hazáját; itt rejtőzik évek óta a mi
budai <span class="pagenum"><a name="Page_18" id=
"Page_18">-18-</a></span> hegyeink között magányos várában; kitűnő
czéllövő; a karvalyt lelövi a levegőből magányos golyóval. Jó
szerencse, hogy a mellett nőgyűlölő.</p>
<p>Ezt az utolsót nem volt hajlandó a doktor elhinni.</p>
<p>A kazánliki rózsák mással beszélték tele a fejét.</p>
<p>Az a hegyszakadék nem áthághatatlan örvény a várlak és az ő háza
között.</p>
<p>Egy körülmény megerősítette a gyanúját.</p>
<p>– Nagyon lassan készül ez a horgonyolt paplan, – mondá egyszer a
feleségének.</p>
<p>– Fogytán van a pamukom, – menté a dolgát az asszony.</p>
<p>Nem akarta bevallani az új ruhát, a mi sok időt elvett.</p>
<p>– No, majd hozok én neked pamukot, a milyen kell.</p>
<p>És aztán hozott neki a városból mindenféle pamukgombolyagot, a
minőre szüksége volt.</p>
<p>(Soha senki ki nem veri a Rézi asszony fejéből azt a gyanút,
hogy ezek a gyapotfonál-gombolyagok egy a kórházban elhalt nő
hagyatékából származtak.)</p>
<p>Harmadnapra a szép, vidám, piros asszony nagyon halavány lett s
torokfájásról panaszkodott.</p>
<p>A doktor besietett a városba s azonnal kihozta a legkitűnőbb
specziálista orvost, a ki torokbajokban tekintély volt.</p>
<p>Az orvos megtette a diagnózist: szigorú ápolást rendelt; a
gyógyszereket már készen hozta magával; ismerte a férj előadása
után a bajt.</p>
<p>Eltávozásával azt mondá az asszonykának, hogy a betegsége alatt
meg ne csókoljon valakit, mert a baja ragályos.</p>
<p>«Valakit?» – Hát lehet ilyen lény a világon, a férjen kívül?</p>
<p>Egy hétig mindennap kijárt a szaktudós orvos a doktor
feleségéhez.</p>
<p>De biz azt nem bírta megtartani. Hetednapra az asszony meghalt
difteritiszben. <span class="pagenum"><a name="Page_19" id=
"Page_19">-19-</a></span></p>
<p>Az új ruha jó lett halotti köntösnek.</p>
<p>A doktor ott ásatott neki sírt a saját telkén, a kazánliki
rózsákat kivágatta tőbül s azokbul csináltatott ágyat számára a sír
fenekén. Szép gondolat volt tőle…</p>
<p>Azután egy nagy obeliszket emeltetett a sírhalma fölé, ez ma is
ott van, olvasható a kőlapon: «Virtus semper diligenda.»</p>
<p>A szomszéd várlakó jövevény azonban nem követte másvilági útjára
a szép asszonyt.</p>
<p>Talán hát mégsem volt igaz, a mit a kazánliki rózsák
beszéltek…</p>
<hr class="chap" />
<p><span class="pagenum"><a name="Page_20" id=
"Page_20">-20-</a></span></p>
<div class="chapter">
<h2>A SZÍV TÖRVÉNYE.</h2>
</div>
<p>Előre bocsátom, hogy ez nem politikai irányczikk; hanem egy
darab életből kikapott regény, melynél a politika csak a staffaget
képezi.</p>
<p>Az első véderőtörvényjavaslat fölötti parlamenti hadjárat alatt
történt ez.</p>
<p>Az ilyen törvényhozási küzdelmet inkább lehet hadjáratnak
nevezni, mint pernek. A perben van alperes és felperes, egyiknek a
kettő közül igaza van: a bíró itélete dönt; de a politikai vitában
mind a két szemben álló félnek igazsága lehet, ott az ész, a
meggyőződés, a közérzület, a hagyományos lelkesedés, az
államférfiúi bölcseség, az opportunitás, a lojális hűség fegyverei
küzdenek egymás ellenében, itélőbíró csak a nagy közvélemény.</p>
<p>Az örök hazafiui eszmény volt napirenden: az önálló magyar
hadsereg kérdése.</p>
<p>Hol van magyar szív, mely ez eszményért ne dobogna?</p>
<p>Felejthetik-e az átélt dicső korszakot azok, a kik abban egykor
részt vettek? Lemondhatnak-e arról az óhajtásról, hogy még egyszer
lássák felvonulni azt a magyar hadsereget, a mely a háromszínű
lobogók alatt, a nemzeti indulók harsogása mellett indul tűzbe,
halálba – megvédeni a hazát, az alkotmányt, a szabadságot és a
királyi trónt, valamennyi ellenséggel szemben? Mit nekünk az
ujabbkori hadászati találmányok: gyorstüzelő ágyúk, puskák,
füstnélküli lőporok, szárazföldi <span class="pagenum"><a name=
"Page_21" id="Page_21">-21-</a></span> torpedók, kormányzott
léghajók, pánczélos gőzkocsik, a honfilelkesedés mindent legyőző
varázshatalmával szemben! Ezt kell föléleszteni és ez nem kerül
milliókba.</p>
<p>Csakhogy ennek az önálló magyar hadseregnek egy nagy akadálya
van, a mi nem hagyja magát sem agyonágyúztatni, sem
agyonszónokoltatni: úgy hivják, hogy «statisztika».</p>
<p>Ha a törvényhozás minden faktorai beleegyeznének, hogy
állíttassék fel rögtön az önálló magyar hadsereg, ha a király
szentesítené e törvényt, útját állná egy vastag könyv, a mely ott
található a kaszinók könyvtárában (másutt nem tartogatják), a czíme
«katonatiszti schematismus.»</p>
<p>Ebből megtanuljuk, hogy a szent István koronája országaiban
alakult (tehát magyar) ezredeknek tisztikarából hatvanhét százalék
német, huszonnyolcz százalék horvát és csak öt százalék magyar.
(5%).</p>
<p>Nincsenek magyar katonatisztek a magyar hadseregnél.</p>
<p>Hogy miért tartja magát távol a katonatiszti pályától a magyar
ifjú nemzedék, ennek többféle okát kereshetjük.</p>
<p>Legelső oka az, hogy a lefolyt három évtized alatt annyi új
életpálya nyílt meg hazánkban az értelmiség előtt, mely úri
életmódot kínál a katonatiszti gavalléros szegénységgel szemben, a
régi életpályák is annyira kiszélesedtek: törvénytudás, technika,
tanügy, közigazgatás, kereskedelem, ipar, földművelés, mind egész
embert követelnek. Maga a honvédseregünk, a csendőrségünk,
rendőrségünk oly erőre fejlődött, mely az 1848-iki honvédsereget
felülmulja. Ott találjuk a fegyveres szolgálatra kész új
nemzedékünket: a rendes hadseregnek nem jut.</p>
<p>A másik oka a katonatiszti pálya kerülésének a katonai
cœlibatus.</p>
<p>Minden fiatal embernek ábrándja, vágya az, hogy <span class=
"pagenum"><a name="Page_22" id="Page_22">-22-</a></span> családot
alapítson, saját háztüzet alkosson. Ennek állja útját a
kauczió-rendszer. Hogy oly aránytalanul sok a rendes ezredeknél a
horvát tiszt, ennek egyszerű magyarázata az, hogy a horvát
határőr-tiszteknél el van engedve a házassághoz való biztosíték. A
horvát tisztnek kiváltsága van.</p>
<p>De legerősebb indok a közös hadseregnél dívó német nyelv, a mi
ifjainkat onnan elriasztja.</p>
<p>Hát bizony németül tanulni sohasem szerettek a magyar fiúk. A
tantárgyak között mindig ott figurált az; kalkulust is adtak belőle
s az érettségi vizsgán a főtisztelendő úr maga examinált: «No
fiacskám, mondjad, mit tesz németül: «az ember?» – «Das Ments.» –
«Hát azt hogy mondja a német, hogy «a lú?» – «Der Ferd». – «Jól van
fiam: hiszen tudsz te németül jól».</p>
<p>A katonavilágban azonban nem elég a «das Ments», meg a «der
Ferd». Ott még azt is meg kell tanulni a legénynek, hogy mi az a
«Achse des Rohres». (Valljuk meg az igazat, én magam sem tudom,
hogy mi az!)</p>
<p>Hát már most ezen az abnormis állapoton akart segíteni a
hadügyminiszter, hogy a magyar ezredeknél nincsenek magyar tisztek,
a véderőtörvény javaslatával.</p>
<p>Ennek az intézkedése szerint az egyéves önkéntesek tartoznak a
szolgálati év leteltével a tiszti vizsgát letenni. A ki ezt nem
teszi le, még egy évig tartozik szolgálni mint közlegény.</p>
<p>Ez volt aztán a hajczihő, a mi erre a tervezetre támadt!</p>
<p>Németül tenni le a tiszti vizsgát!</p>
<p>A parlamenti harcz átterjedt az egyetemekre, kivonult az
utczára. Odakinn a diákok akarták felfordítani a miniszterelnök
hintaját, idebenn a képviselők a bársonykarszékét.</p>
<p>S az ellenzék hatalmas erőkkel rendelkezett a kormánypárttal
szemben.</p>
<p>De valamennyi matador között legfélelmesebb volt a <span class=
"pagenum"><a name="Page_23" id="Page_23">-23-</a></span> Malleus.
(A pőröly.) Magas, izmos alak, veresarczú, rőtszakállú:
arczkifejezése csupa kihívó gúny. Mikor ez felállt a baloldali
második pad végéről, mindenki sietett be a folyosókról: érdekes
előadás lesz. Élczek röppentyűi pattognak. Mint a carillon-játékos
a harangjain, végigkalapál a Malleus az egész minisztersoron.
Előadási modora is különös: arczjátéka, kézmozdulatai folyvást
magyarázzák aposztrofálását. Nem marad egy helyben, két
szomszédjának helyét is magának foglalja: az neki szükséges, előre
dűl, hátra szökken, megfordul saját maga körül, mint egy tánczoló
dervis, majd a karzatnak beszél, a hölgyeknek, a mágnásoknak, a
diákoknak, s ha valami találó élczet mondott, maga kezdi el a jóízű
nevetést. Nem kimél senkit, még a fegyvertársait sem: a nemzeti
ellenzéket.</p>
<p>Az ülések e rendkívűli törvényjavaslatnál három órán túl
húzódnak: akkor már odahaza senki sem kap ebédet. A családos
képviselők is a Szikszayba szorulnak Ott van egy külön asztal a
számukra fenntartva, a hol kormánypárti és ellenzéki képviselők
vegyest elhelyezkednek. Itt találkoztam naponkint a Malleusszal s
étkezés közben folytattuk a napirenden levő vitát. Szomszédom volt
a fal felől.</p>
<p>(Zárjel közt megjegyzem, hogy magam is azon a nézeten voltam,
hogy a magyar tanuló fiatalságot nem lehet arra kényszeríteni, hogy
németül tegye le a tiszti vizsgát s ezt az ülésben is elmondtam; de
az ellenzéki lapok nem közölték a beszédemet.)</p>
<p>– Látod, pedig nincsen is német kommandószó az osztrák közös
hadseregnél, – mondám én egy közös ebédnél a szomszédomnak.</p>
<p>Végignézett rajtam azokkal a vörös karikába foglalt kiülő kék
szemeivel.</p>
<p>– Nagyon erős ez a Szikszay bikavér bora, úgy-e? – mondá.</p>
<p>Elértettem a czélzást. <span class="pagenum"><a name="Page_24"
id="Page_24">-24-</a></span></p>
<p>Iparkodott enyhíteni:</p>
<p>– Hátha még az én gyöngyösi aszúmat megkóstolnád!</p>
<p>– Attól még documentummal is bebizonyítanám, hogy egész komolyan
és józan fővel mondtam, a mit mondtam.</p>
<p>– Nohát én holnap elhozom az ebédhez az aszúboromat, te hozd el
a docédat.</p>
<p>Úgy történt.</p>
<p>Ülés után összekerültünk a vendéglői asztalnál, a hol minden
vendégtárs számára oda volt készítve egy karcsú palaczk veres aszú,
a mit a rátapadt pinczerozsda hitelesített.</p>
<p>Csakugyan kitűnő ital volt. Ellenség, jóbarát mind kocczintott a
traktáló Malleusszal.</p>
<p>– Hátha még azt a tűzdelt bélpecsenyét élveznéd hozzá, a mit a
zsenám készít otthon.</p>
<p>– Rajtad függ, hogy megismertesd velem.</p>
<p>A Malleus a fejét rázta:</p>
<p>– Nehéz dolog az.</p>
<p>Én nem is tudtam, hogy a Malleusnak zsenája van. Szokták a
magyarok így nevezgetni a feleségüket. Senki sem látta őket
karöltve járni a világban.</p>
<p>– No, de már most add elő te az igért documentumot.</p>
<p>Kiveszem a tárczámból.</p>
<p>Emlékirataim között egy hajdani osztrák fővezéri ordre du
bataillet találtam.</p>
<p>«An den Brigadier General X. Y.</p>
<p>Forcirte Recognoscirung.</p>
<p>Avantgarde marschirt, chaussée à cheval. Ecclaireurs volontaires
à la tête, Terrain sondirend, cheveaulégers, Elitetroupe mit
masquirter Artillerie, eine Compagnie Sappeurs, zwei Bataillone
Infanterie, en échelon formirt. Porteépées vor der Front.
Insurgenten bei Remontre mit Pelotons chargiren, dann mit
Bayonetten <span class="pagenum"><a name="Page_25" id=
"Page_25">-25-</a></span> en colonne attaquiren, Defilée forciren,
Plateau occupiren, eventuellen Cavallerie-Choc, Carrée formirend,
repoussiren. Blessirte, Marodeure per Ambulance zum Lazareth
transferiren; über Resultat per Galoppin referiren. N. N.
General-Major.»</p>
<p>– Ebben a napiparancsban egyetlenegy német szó nem fordul elő.
Ha a kötőszavak és számok nem volnának benne, az ember nem tudná,
hogy ez németül van. Aki az osztrák kommandót meg akarja érteni,
annak nem elég németül tudni, annak francziául kell értenie.</p>
<p>Az én tisztelt ellenfelem és barátom, a Malleus elkérte tőlem
ezt a famosus napiparancsot.</p>
<p>– Majd meglátod, micsoda peteket fogok én ezzel csinálni. Most
pedig meghílak holnapra hozzám ebédre. Majd meglátod, hogy kitesz
magáért az én zsenám.</p>
<p>Hát biz ez a «zsena» derék, hűséges élettársa az «urának», a ki
azt szereti, boldogítja, bajában ápolja, gazdaságát intézi,
otthonát kedvessé teszi – és még talán a gyermekét is neveli.
Csakhogy éppen az esküvőjüknél nem volt egyéb tanú, mint az a
bizonyos «két gólya, ki ott kelepelt.»</p>
<p>Akkor még nem volt kodifikálva a törvény a polgári házasságról.
De szerető szivek voltak. A Dompfaff adta rájuk az áldást.</p>
<p>A képviselői körökben is számos volt az ilyen kérdezés nélkül
létrejött viszony.</p>
<p>A törvényhozók Nesztora, az ifjú kedélyű öreg Bónis Samu talált
ki a titkos feleségek számára egy kollektiv nevet: «Kalazánczia».
Szótárba nem került, de akkoriban mindenki értette.</p>
<p>Az én asztaltársam, a Malleus nem is csinált titkot a
magáéból.</p>
<p>Egyszer odakerült közénk (a Szikszay-asztalhoz) egy időközben
megválasztott képviselő, fiatal fertálymágnás: kiállhatatlan a
dicsekedéseivel, a mikben nagy szerepet <span class=
"pagenum"><a name="Page_26" id="Page_26">-26-</a></span> játszottak
az udvari bálok, kaszinói estélyek élményei, az ő kontesz
tántjaival és baronesz niészeivel. Egész nőismeretsége a magas
körökből telt ki. (Pedig az otthoni titkos szerelméről kortesnótát
is énekeltek.)</p>
<p>– Hallod-e pajtás, – szólt oda neki a Malleus, – elhozhatnád
egyszer a kalazancziádat az én zsenámhoz, jól elmulatnának együtt,
két képviselő felesége…</p>
<p>A gavallérkolléga sohasem ült le többet az asztalunkhoz.</p>
<p>Az ebédrehívás napján még az ülés befejezése előtt együtt
távoztunk el a Sándor-utczai házból a Malleusszal. Földszinti
házban volt a lakása valahol a külvárosban, egyszerű falusias
kerttel. Nem szerette, hogy a feje fölött dobogjon még más
valaki.</p>
<p>A háziasszony ott várt bennünket a folyosón.</p>
<p>Meglepett az egész megjelenése; egészen másnak képzeltem. Karcsú
termet, telt idomokkal, melynek minden mozdulata előkelő modorra
vall: arczáról csupa jóság sugárzik, szemei nyiltak, okosak, melyek
zöldeskék fényét hosszú szempillák takargatják, arczpírján
megelégedés hajnallik, gesztenyeszínű haja egyszerű kontyba
feltűzve (az akkor divatos chignon nélkül). Semmi ékszert nem
viselt. Öltözete egyszerű volt és ízléses.</p>
<p>Nem lehetett több, mint harmincz éves.</p>
<p>Nem várta be, hogy az ura bemutassa meghívott vendégét: nyájas
arczczal jött elém, kezet nyujtva: «Ki ne ismerné önt?»</p>
<p>Olyan szép fehér keze volt, hátrahajló, rózsaszín ujjakkal.</p>
<p>Én bizony, félretéve minden szokásos előítéletet, megcsókoltam
az elém nyujtott kezet.</p>
<p>A Malleus valamit mordult; az asszony üdvözlé, eléje tartva
piros orczáját megcsókolásra: szokás szerint. A gazda azonban
túlment a szokáson s az asszony keze után nyult. <span class=
"pagenum"><a name="Page_27" id="Page_27">-27-</a></span></p>
<p>S aztán lassan fölemelte azt a síma kezet, mintha mázsás terhet
emelne, míg az ajkához ért, s a közben folyvást az én szemem közé
nézett, mintha tüntetne vagy szemrehányna. Talán ez volt az első
kézcsók, a mit ez az asszony az urától kapott.</p>
<p>A Malleus odasúgott a fülembe: «ezt neked köszönhetem».</p>
<p>(Majd köszönsz te nekem még többet is.)</p>
<p>Azzal karomat nyujtám az asszonynak s egész etikettel vezettem
be a szobába.</p>
<p>Ez volt az elfogadó terem.</p>
<p>Egyszerű, mint a falusi úrilakok tiszta szobája szokott lenni:
szokatlan és előttem feltűnő volt a könyvtár, a szögletben a
pianino, a falakon tollrajzok és aquarell-képek, lombfűrész alkotta
rámákban: itt irodalommal, művészettel, zenével foglalkoznak.</p>
<p>Az asszony észrevette a figyelmemet.</p>
<p>– A fiam rajzolta e képeket; a rámáikat is ő faragta.</p>
<p>A könyvtárnál megjegyezte, hogy a magyar költők az ő kedvencz
olvasmányai: a többi pedig a fiának a tankönyve.</p>
<p>A pianinón a hangjegytámlára egy Schubert-melodia volt
kiterítve.</p>
<p>– A fiam zongorázik.</p>
<p>Kiváncsi voltam arra a reményteljes magzatra, a kiben ennyi
tehetség egyesül.</p>
<p>Kissé feltünőnek találtam, hogy a család gyöngye, a fiú nem siet
az apja elé, a mikor az hazaérkezik. No, majd találkozunk az
ebédnél.</p>
<p>De ott nem volt látható. Az asztalnál csak három személyre volt
terítve.</p>
<p>Szót tettem e miatt, a mikor asztalhoz ültünk.</p>
<p>– Hát a fiad hol van?</p>
<p>– Oh, az nem étkezik velünk soha. Elvem, hogy a fiúnak nem
szabad a szüleivel együtt dobzódni. Ne szokja meg a mi
lakmározásunkat: a mi szabad szájú beszédeinket <span class=
"pagenum"><a name="Page_28" id="Page_28">-28-</a></span> nem
szükség neki meghallani. A gyerek külön falatozik a nevelőjével
pontban déli harangszóra: egyszerű ételeket kap, a mik a gyomrát
nem rontják el. Semmi édesség, csemege, semmi szeszes ital. Ráér
azt megismerni, majd ha a szakálla megnő.</p>
<p>El kellett ismernem a dietétikai rendszer helyes voltát.</p>
<p>Az asszony aztán azt is elmondta, hogy hol van most a fia. Az
ilyenkor a lovardában van és lovagolni tanul.</p>
<p>Ezt egészen úrfinak nevelik.</p>
<p>Az ebéd kitünő volt: a háziasszony kifogyhatatlan a
kinálgatásban.</p>
<p>Mellette ültem s igyekeztem őt mulattatni. Nehezen ment. Nagyon
szűk tartomány lehetett, a melyben járatos volt. Politikáról
fogalma sem volt. Nem birta megérteni, hogyan lehet olyan két derék
embernek, mint én és az ő ura, a kik egymásnak jó barátai, olyan
nagy társaságban, mint a képviselők gyűlése, egymással veszekedni?
Ő még sohasem volt a képviselőházban; mert ő nem állhatná meg, hogy
a mikor két ilyen jó barát odalenn a teremben egymással czivakodik,
le ne kiáltson onnan a karzatról: «Ugyan ne bántsátok egymást!
Béküljetek már ki!»</p>
<p>Persze, hogy ez volna a legjobb. Ha a képviselők feleségei
beleszólhatnának a vitába, nem lenne obstrukczió.</p>
<p>De a mikor a tánczmulatságokról kezdtem el neki beszélni, az meg
egészen idegen világ volt előtte. Föl nem birta fogni, hogyan mehet
egy asszony, a kinek otthon minden boldogsága megvan, idegen
helyekre mulatni? Neki elég dolgot ád a fiának a nevelése.</p>
<p>Mintha sejtelme sem lett volna arról, hogy minő okok zárják el ő
előtte azt az ajtót, a melyen keresztül az úri társaságba be lehet
lépni. Ő nem irigyli, de sajnálja annak a társaságnak az
otthonosait.</p>
<p>Azt hittem, hogy egy naiv, mindenben tudatlan kedélylyel
találkoztam össze. Csalatkoztam. <span class="pagenum"><a name=
"Page_29" id="Page_29">-29-</a></span></p>
<p>A fekete kávét az én barátom a verandára rendelte
kiszolgáltatni.</p>
<p>– Odakinn füstölhetünk kedvünkre: az asszonyom fejfájást kap a
dohányfüsttől.</p>
<p>(Ez valódi gyöngédség.)</p>
<p>Én azt feleltem, hogy sohasem dohányzom.</p>
<p>– Akkor hát maradj itt a feleségemmel, a míg én odakinn elszívok
egy verginiát.</p>
<p>Azzal magunkra hagyott kettőnket az asztalnál.</p>
<p>A mint betette maga után az ajtót, az asszony egyszerre közelebb
húzódott hozzám és beszédes lett.</p>
<p>– Már most elmondhatom önnek az igazi okát, a miért a fiamat nem
mutathatom be idegennek, a ki házunkat megtiszteli. Az én fiamnak
nincsen neve. Már tizenkét esztendős és még nincsen megkeresztelve.
Az apja így hívja: «te rajkó!» én pedig: «te drágám!» Ezért nem
járathatjuk iskolába; hisz oda nem veszik be név nélkül, vallás
nélkül. Ezért tartunk mellette nevelőt, a ki a világi tudományokba
beoktatja. A vallást én magam ojtogatom a szívébe.</p>
<p>Engem fölháborított ez a fölfedezés.</p>
<p>– Ez nem maradhat így, – mondám, – ezen segíteni kell. Barátom
jószívű, kegyedet és gyermekét igazán szereti. Az ember halandó.
Egy véletlen sorscsapás és gyermekét itt hagyja koldusul. Nem szólt
neki kegyed erről soha?</p>
<p>– Nem tehettem. Értem a helyzetét. Neki oly állása van a
nagyvilágban, mely nem engedi, hogy a szívére hallgasson. Ha
megtenné azt a lépést, a mivel mint apa saját vérének tartozik,
egyszerre hátat fordítanának neki eddigi jó barátai, elvtársai;
eddig féltek tőle, ezután kinevetnék, megsemmisülne a világ
gúnykohójában. Én tudom azt nagyon jól, milyen nagy áldozat volna
az ára a mi boldogságunknak. Hallgatok és tűrök.</p>
<p>A Malleus visszatért; rossz volt a verginia, a fekete sem
ízlett. Az óráját nézte: <span class="pagenum"><a name="Page_30"
id="Page_30">-30-</a></span></p>
<p>– Sietnem kell; a klubban konferenczia van. Pá, zsenám! No hát
pajtás, ugyebár különb tűzdelt bélpecsenyét tud csinálni az én
zsenám, mint a Szikszay?</p>
<p>A zsena sietve hagyta el a szobát. Nem akarta, hogy az ura
észrevegye azt az áruló könycseppet, mely az utóbbi szavainál
szemébe lopódzott.</p>
<p>Mi ketten bandukoltunk a két ellenséges klub felé.</p>
<p>– Nos, hát mit szólsz a zsenámhoz? – kérdezé tőlem útközben a
Malleus.</p>
<p>– Az egy szent.</p>
<p>– No, ugyebár? Én is azt mondom.</p>
<p>– Csak a feje körül hiányzik valami.</p>
<p>– A glória?</p>
<p>– Nem: a főkötő.</p>
<p>Erre megállt, szembe nézett velem:</p>
<p>– Komolyan mondod?</p>
<p>– Mintha magad mondanád magadnak.</p>
<p>– Rég megtettem volna én azt; de hát tudod, a társadalomnak
vannak törvényei, a mik minden tisztességes embert köteleznek.</p>
<p>– De a szívnek is vannak törvényei, a mik fölötte állanak a
társadalom törvényeinek.</p>
<p>– No, ezt a szavadat nem fogom elfelejteni.</p>
<p class="center">*</p>
<p>Egyszer aztán csak vége szakadt a keserves véderővitának. A
nehéz kérdés eldűlt, úgy a hogy.</p>
<p>A honatyák futottak szerteszét, fürdőre, falura.</p>
<p>Magam is elköltöztem balatonfüredi vityillómba.</p>
<p>Egy szép nyárutói meleg napon betoppan hozzám az én kedves
ellenségem, a Malleus, maga előtt bocsátva egy nyulánk suhanczot,
huszárkadét egyenruhában.</p>
<p>– Szervusz, pajtás! Elhoztam neked bemutatni a Lajos fiamat: a
bécsujhelyi katonai akadémia növendékét.</p>
<p>Örültem a látogatásnak; paroláztunk. <span class=
"pagenum"><a name="Page_31" id="Page_31">-31-</a></span></p>
<p>A bemutatás maga mindenről értesített.</p>
<p>«Lajos fiam.» Maga is elég.</p>
<p>S aztán a bécsujhelyi tisztnevelő akadémiába csak törvényes
szülöttet vesznek föl: nemesi származásból.</p>
<p>Hát a szív törvénye mégis győzött.</p>
<p>Igazán nyalka legény volt. Gratuláltam hozzá az apjának.</p>
<p>Legyen hasonló a nagyapjához…</p>
<p>A ki ezredes volt a szabadságharczban, s a fővezér
hadsegéde.</p>
<p>– No fiú, hát mutasd meg, mit tudsz! Szavald el Schiller
balladáját, a Glockét.</p>
<p>A kis katona poziturába vágta magát s szép csengő hangon
elszavalta előttem a nagy költő legnehezebb költeményét, a
leghelyesebb német kiejtéssel.</p>
<p>Teljes elismerésemmel kellett a derék ifjút jutalmaznom.</p>
<p>Aztán még sok mindenféléről beszélgettünk Malleus papával.</p>
<p>Mikor búcsút vett tőlem, a fiát előre bocsátá, maga még egy
szóra visszamaradt a szobámban.</p>
<p>– Aztán ha majd összejösz Tisza Kálmánnal, mondd meg neki: én
izenem általad, hogy megbántam mindazt, a mit ellene beszéltem.</p>
<p>… A legelső dolgom az volt, a mikor Budapestre fölkerültem, hogy
fölkeressem a generálist s átadjam neki a rám bízott izenetet.</p>
<p>Tisza Kálmán egyet mosolygott rá, s aztán azon az ismeretes
melancholikus hangján azt válaszolta:</p>
<p>– Tudom én azt nagyon jól.</p>
<hr class="chap" />
<p><span class="pagenum"><a name="Page_32" id=
"Page_32">-32-</a></span></p>
<div class="chapter">
<h2>UNICA.</h2>
</div>
<p>Az apát minden ember ismerte New-Yorkban.</p>
<p>Merész mondás! «Minden ember.» A milliós lakosú
világvárosban!</p>
<p>Mégis úgy van. Ismerte öreg és gyerek, dajka és bébé, gazdag és
szegény, férfi és nő, munkás és tengerész: egyszóval minden ember
látta legalább egyszer a «filibasztert» (a mi francziául kiejtve:
flibustier).</p>
<p>Volt annak valóságos családi neve is: «Mnux». Hanem ezt csak úgy
lehet kimondani, ha valaki halszálkát nyelt, s hátbaütik, hogy
megszabaduljon tőle.</p>
<p>Volt idő, a mikor nagyon sokan, ezren meg ezren kaptak ilyen
hátbaütést, a mitől megtanulták a Mnux nevet kimondani. Hanem az
régen volt. Azokra az évekre esik, a mikben a hirhedett
kalandorvezér Walker (ejtsd ki Vóka) csinálta a forradalmakat
Paraguayban, Hondurasban, Kubában, imitt-amott. Az volt az
életföladata: forradalmat kelteni, s aztán a föllázadtaknak a maga
flibustier csapatjaival segítségükre sietni, a kormány seregeit
megkergetni, provizorius kormányt behelyezni, új papirospénzt
kibocsátani s hadseregét azzal fizetni. A kimenetele eleinte nagy
siker, a végén nagy bukás volt.</p>
<p>A legutolsó forradalmi vállalata Hondurasban folyt le erős
harczok mellett.</p>
<p>Legtevékenyebb hadvezére volt Mnux, benszülött félvér. Termetre
egy Sámson. Ezt Walker, miután egy fővárost <span class=
"pagenum"><a name="Page_33" id="Page_33">-33-</a></span> elfoglalt,
ki is nevezte hondurasi kormányzónak, s ezt a magas hivatalt ma is
viselné Mister Mnux, ha a fővezérét, Walkert a hondurasi kormány
csapatai le nem fogják s hamarosan főbe nem lövik. Így aztán neki
is ugornia kellett magas polczáról. Valószinűleg vitt magával egy
kis konvertált érczpénzt. De a mi bizonyos, annektált egy
házastársat Hondurasból, a ki pokolbeli szépség lehetett.
«Xiou»-nak hívták. Feleségének nevezte. Jongleuse volt; de azért
lehetett feleség. Észak-Amerikában ötvenkétféle felekezet van s
annak mind saját házassági törvényei, a miket alsó és még alsóbb
házak szentesítettek. Legnépszerűbb közöttük, a melyet már nem is
valami ház, hanem az utcza törvényczikkelyezett be, a
Costermangeroké, a kik – ha jól sejtjük – utczaseprők. Ezeknek az
egybekelési ceremoniájuk abból áll, hogy egy férfi meg egy nő
keresztben tart egy nagy seprűt s a házasulandó párnak azon kell
háromszor keresztülugrani. A harmadik ugrásnál meg van erősítve a
frigy. S az ekként kötött házasság épen olyan tartós, szilárd és
hűséges, mint a minőt polgári hivatalnok kötött meg s három
templomban áldott meg eskű alatt a verbi divini minister.
Valószinűleg a hondurasi menekültek házassága is ilyen lehetett.
Hogy híven megtartották, azt majd a tények bizonyítják be.</p>
<p>Mi lesz már most? Mi föladat vár a bukott emberekre, a kiknek a
lába alól kicsúszott a föld?</p>
<p>Nem szükséges valakinek bukott milliomosnak, elűzött
kormányzónak, megvert hadvezetőnek lenni, hogy európai fogalmak
szerint megtalálja a föladatát, a melyet a sors eléje szabott;
tudja azt már manapság minden vigécz és kávéházi hébe, a kinek
boldogsága elé akadályok gördültek, hogy mit tegyen? Vesz egy
revolvert s közös beleegyezéssel elébb a férfi a hölgyet, aztán
saját magát lövi agyon. Rendes megoldása a drámai bonyodalomnak.
Hanem az új világban más fogalmak dívnak. Ott a bukott emberek nem
dobják el maguktól <span class="pagenum"><a name="Page_34" id=
"Page_34">-34-</a></span> az életet, hanem keresnek más életmódot.
A ki él, az meg is él. Ott semmiféle munka nem szégyen, minden
keresetmód tisztesség.</p>
<p>A hondurasi elűzött kormányzó nagy hirtelen megtalálta a
megillető helyét a nagyvilágban. Beszegődött atlétának egy
czirkuszhoz, melynek igazgatója a mister Barnum volt. Ismeretes
firma.</p>
<p>Ketten képezték a művészpárt. A színlapon: a flibustier és a
szilfid.</p>
<p>Izgalomgerjesztő volt a művészi előadásuk.</p>
<p>Elébb a filibaszter jött ki a porondra egy kereken járó
æolodiconnal s aztán eltekergezte a népszerű dallamokat, a yankee
doodlet s az oppogemot; az utóbbi még jobban tetszett. A szövege a
néger népköltői fantázia remeke. Az opossum (kiejtve: «upaszon»)
felmászik a gummifára, hosszú farka földig lelóg, egy macska
belekapaszkodik a farkába s úgy himbálja magát. (Budapesten is
furorét csinált e népdallal a néger Roscius, Ira Aldridge (mondd:
Ajre Eldridzs). Minden este el kellett neki énekelni Othello,
Macbeth, Lear után ismételve: «Halljuk a paszon aftágembit!») A
Sámson után elé lebbent a szilfid, olyan kosztümben, a minőben az
erdei nimfát festi Ovidius Naso; felugrott tündéri szökeléssel a
Sámson vállára, a ki már akkor a fogain egy kétöles rudat
egyensúlyozott, melynek hegyén egy majolika hattyú lebegett, s a
szilfid az atléta válláról felkapaszkodott a rúdra, s
tündérgyorsasággal felmászott a hattyúig, ott leült annak a hátára,
s ott szép csengő hangon elénekelte a Herkulese által lekintornált
népszerü dalokat. A filibaszter ezalatt tartotta a pózna alsó végét
a fogai között: egyensúlyozva a hattyút és a nimfát. Óriási volt a
tetszés. Ez többet tud, mint a hajdani Sámson, mert az csak tízezer
filiszteust tudott egy szamár állkapcsával leverni, de ez a saját
állkapcsával tud tízezer yankeet fellelkesíteni. Végül aztán Sámson
eleresztette a rudat, az lecsúszott a földre: a szilfid lerepült a
hattyúról, s <span class="pagenum"><a name="Page_35" id=
"Page_35">-35-</a></span> az atléta elkapta röptében félkézzel a
bokájánál fogva, úgy vitte ki magasra emelve az arénából.</p>
<p>Megnézte ezt a produkcziót minden ember, még a köztársaság
elnöke is, és mikor kérdezték tőle, hogy ha a jövő választásoknál
meg fog bukni, meg tudja-e csinálni, a mit a hondurasi kormányzó
produkál? Azt mondta rá: «God bless no». Az ő szilfidje száztíz
kilót képvisel.</p>
<p>Egy sok milliomos petroleum-nábob mindennapos nézője volt e
saltomortaléknak, ki fogadást tartott, hogy egyszer a szilfid a
nyakát fogja törni.</p>
<p>Barnum mester húsz dollár fellépési díjat adott minden estére a
híres atlétapárnak, a mi elég tisztességes kereset volt.</p>
<p>Két hónapig tartott a dicsőség; akkor félbeszakadt.</p>
<p>Mi volt a napfogyatkozás oka?</p>
<p>Hja, azt nem lehet elmondani.</p>
<p>Egy napon Xiou valamit súgott a férje fülébe.</p>
<p>E suttogó szóra a férj megcsókolta a felesége kezét, kívül is,
belül is. Aztán nem szólt semmit, hanem vette a kalapját és sietett
fel Mister Barnumhoz.</p>
<p>– Mától fogva nem tartunk előadást a czirkuszban.</p>
<p>– De sennor!</p>
<p>– Semmi sennor, – pedlar.</p>
<p>– Nincs ön megelégedve a gázsijával? Felemeljem?</p>
<p>– Ha egy petroleum-király millióit nekem kinálja ön, mégsem
mutogatjuk magunkat többet a czirkuszban.</p>
<p>– Miből fognak önök megélni?</p>
<p>– Kintornázni fogok az utczán.</p>
<p>Nem beszélt többet, megfordult a sarkán, maga előtt tolta a
kerekes æolodiconját, s eltünt a newyorki világ szeme elől.</p>
<p>És úgy tett, a hogy mondá. Elköltözött Chicagóba. Ott
kintornázott az utczaszegleten, a földretett kalapjába gyüjtve az
alamizsnául dobott sixpenceket, de a pennyt sem vetette meg. A
feleségét elrejtette valami <span class="pagenum"><a name="Page_36"
id="Page_36">-36-</a></span> zúgba. Megtagadott magától minden
élvezetet, gint sem ivott, a dohányrágásról is lemondott.</p>
<p>Valami tíz hónap mulva aztán ujra visszakerült New-Yorkba s
jelentkezett Barnum mesternél.</p>
<p>– No, most már megint itt vagyunk, s ha kellünk önnek,
szolgálatára állunk.</p>
<p>– Hogyne kellenének. Ugyan hol jártak?</p>
<p>– Chicagóban.</p>
<p>– És a felesége?</p>
<p>– Az pedig Rómában.</p>
<p>Most értette már a dolgot a mester.</p>
<p>– Ah, ah! Hisz ön derék, gavallér ember. Ilyenkor nem engedjük a
feleségnek, hogy akrobatikai erőművészetet gyakoroljon. Ön mintája
az igazi férjnek.</p>
<p>Hát persze! A kiket a costermangerok kötöttek össze.</p>
<p>– Fiúcska vagy leányka? – kérdé a mester.</p>
<p>– Leány.</p>
<p>– Az jó. Művészeknél a leány szerencse, a fiú csak galiba. Van
már neve?</p>
<p>– Igen. «Unica».</p>
<p>– Abszurdum. Hogy tudhatja ön azt?</p>
<p>– Azt mi tudjuk.</p>
<p>A mester kész örömmel szerződtette vissza a művészpárt, a ki
azontúl még hirhedettebb lett. Azonfölül is mintaképei voltak a
hűséges házastársaknak. Ketten képeztek egy egészet. Művészi
fizetésük megengedte nekik, hogy úri életmódot folytassanak. Vettek
maguknak egy szép villát, kerttel, a hol magukban laktak. Az
Unicára nevelőnő ügyelt föl. Egész nap az anyja mellett volt. Xiou
maga varrta a leányának a ruháit. Cziczomázta, kényeztette. Csak
egyet tagadott meg tőle: a művészi élvezeteket.</p>
<p>Tizennégy esztendős volt már Unica, és még nem látott igazi
színházat, czirkuszt.</p>
<p>Mikor az esti előadás ideje elérkezett, anyjának, apjának a
czirkuszba kellett menni – munkába: – Unicát <span class=
"pagenum"><a name="Page_37" id="Page_37">-37-</a></span> bezárták a
szobájába, a hol a dajkája, majd a nevelőnője mesélt neki
rémregéket arról a titokteljes világról, a melyben a pokol
kisértetei fitogtatják varázsló játékaikat. Unicának nem volt
szabad megtudni, hogy szülői komédiások; apja akrobata, anyja
jongleuse. Még arról sem volt fogalma, hogy van egy sok ezer fejű
embervilág, a mely őket bámulja, tapsolja. Az ő anyja mint szilfid!
Ez a pokol! Az ő szülői az ördögök!</p>
<p>Még tizennégy éves korában is «Unica» volt:
hasonlíthatatlan.</p>
<p>Termete pedig korán fejlett, olyan magas, mint az anyja. Más
művész-szülők azon igyekeztek volna, hogy a csodaszép gyermeket az
Olymp számára neveljék. Unicának nem volt szabad megtudni, hogy van
Olymp, vannak múzsák.</p>
<p>Hogy férfinak nem volt szabad közelíteni az Unicához, az magától
értetődik. A férfiak mind szörnyetegek: kivéve az apát. Az
félisten.</p>
<p>A művészpár takarékosan élt, egészen elvonultan a világtól.
Keresményük nagyrészét megtakarították: vagyont gyűjtöttek az Unica
számára. Jöhet idő, a mikor vége lesz a művészi dicsőségnek. Minden
utczaszegleten találni egy rongyos alakot, a ki koldul. Valamikor
hirhedett művésznő volt: koszorúk, ékszerek hullottak a lábaihoz:
palotát tartott és fogatokat. Majma volt és speciális színbirálója,
a ki jelmezeit leírta a lapokban. Most koldul a mindennapi
falatjáért. Senki sem emlékezik már rá. A delelő csillagot imádják,
hulló csillag után nem kérdezősködnek.</p>
<p>Gyermekkora óta csak e három mulatóhelyre volt szabad az
Unicának nevelőnője kiséretében elmenni: a Hököm-színház, a hol a
gyerekek játszanak tündérmeséket; a majomszínház, a hol igazi
csimpánzok és orangutángok rögtönöznek komoly drámákat, aztán meg
az automata-színház ködfátyolképeivel. Mulatságos volt az mind a
három. <span class="pagenum"><a name="Page_38" id=
"Page_38">-38-</a></span></p>
<p>Egyszer az Unica születésnapján (ez volt a tizennegyedik) az a
kivánsága támadt Unicának, hogy ő szeretne már e gyerekeknek való
színházak helyett abba a színházba elmenni, a hol az apja meg az
anyja mutogatják művészetüket nagy közönség előtt.</p>
<p>A nevelőnő rá hagyta magát beszélni. Hiszen nincs abban semmi
eltitkolni való. Apa és anya nem szégyenli a mesterségét: nincs is
rá semmi oka.</p>
<p>Aztán ki tudja meg, hogy ott voltak? A Barnum czirkuszában
ötezer ember ül tömegben, ki vesz ott észre egy leányt, a ki a
legyezője mögé rejtegeti az arczát? Elvitte az Unicát magával a
Barnum-czirkuszba. Hiszen csak komédia volt. De mégis csak tragédia
lett ebből.</p>
<p>Az anya szemében delej van. Ötezer emberarcz között is
megtalálja rögtön a maga drága kincsét. A kis leány elbámult,
fedetlenül hagyta az arczát, a mikor meglátta az apját mint Sámsont
a porondon: s azután az anyját, selyemtrikóban, a mint fölmászik a
kétöles rúdon s föllebben a hattyú hátára. Az egész közönség
visszafojtott lélekzettel hallgat.</p>
<p>S ebben az önkénytelen csöndességben, a mi a művészet legnagyobb
diadala, egy sikoltó kiáltás hangzik föl: «Mamám, vigyázz!»</p>
<p>Xiou odatekint, meglátja a leányát, kétségbeesetten kiált föl:
«Unica!» s azzal mindenről elfeledkezve, oda akar repülni hozzá,
rohan a levegőn át, a Sámson nem birja elkapni a kezével, a szilfid
leesik és kitöri a nyakát.</p>
<p>Unica ezzel a kiáltásával megölte az anyját.</p>
<p>Az akrobata-pár mutatványának vége volt.</p>
<p>A filibaszter gavallér ember volt. Egy szóval sem dorgálta meg a
leányát.</p>
<p>Mikor a felesége temetéséről hazakerült, odahívta a szobájába
Unicát.</p>
<p>– Édes leányom, – mondá neki, – anyád meghalt, többet velem nem
játszik. Keresetünk megszünt. De <span class="pagenum"><a name=
"Page_39" id="Page_39">-39-</a></span> neked sem fog többé ruhákat
varrni. Magadnak kell életmódot keresned. Fiatal vagy, szép vagy.
Válogathatsz, hogy mivé légy? Akarsz művésznő lenni? Tetszik a
művészi pálya? Hozzá juthatsz. Énekesnő akarsz lenni? Itt van ez a
halom hangjegy, ezt be kell tanulnod zongorára, énekhangra.
Deklamálni akarsz? Itt van ez a franczia, német, olasz nyelvtan,
ezeket végig kell tanulmányoznod, aztán a konzervatoriumba négy
évig följárnod, beszélni, játszani tanulnod. Visszaijedsz tőle?
Irtózol a színpadtól? Akkor ajánlok neked más valamit. Én korábbi
éveimben, mielőtt filibaszter lettem, egy indus kiskirálynál voltam
tetováló mester, annak az asszonyain tanultam ki a mesterségemet.
Ha könnyű módon, minden fáradság nélkül akarsz magadnak életmódot
szerezni, szánd el rá magad, hogy általam engedd tetováltatni a
testedet. Ebből becsületesen és úri módon megélsz, még vagyont is
szerzesz. Adok neked egynapi határidőt, hogy melyiket válaszd.</p>
<p>Az egynapi határidő leteltével azt mondá Unica az apjának, hogy
inkább engedi magát tetőtől-talpig teleszurkáltatni, mint hogy azt
a sok bolond könyvet, hangjegyet végigtanulja.</p>
<p>Azzal megkezdődött a munka.</p>
<p>Három esztendeig tartott a filibaszternek, a míg az Unica minden
tagját telerajzolta a tetováló művészet minden remekeivel.</p>
<p>No már most el volt látva Unica egész életére teljes, tökéletes
toalettel. Ezen a kosztümön a divat nem változtat.</p>
<p>S bizony szép viselet volt! Leírjam? Láttuk, a kik csak férfiak
vagyunk, annak divatjában. Bámulatos szép volt.</p>
<p>Csak az arcza nem volt tetoválva. Az meghagyatott istennői
tisztaságában. Azon túl napok, holdak, csillagok, karikák (de
milyen karikák!), virágok, rózsák, tulipántok, liliomok,
napraforgók, hímes pillangók, tarka <span class="pagenum"><a name=
"Page_40" id="Page_40">-40-</a></span> kolibrik, kigyók, egymásba
kapcsolódva, közben az abracadabra jelvényei, a Zodiacus égi
szimbolumai, és mindez egy csudaszép termet eszményi tökélyű
idomaira rajzolva bizarr színekben.</p>
<p>Ahhoz is hősi elhatározás kellett, hogy egy leány azt a
tízezernyi tűszúrást elszenvedje, s azoknak a méregporokkal,
czinóberrel, karminnal, ultramarinnal, rézzölddel, okkerrel
bedörzsölését; de még inkább heroinává emeli Unicát az a merész
elszántság, hogy ő élethivatásul fogadja el apjának azt a tervét,
hogy így mutogassa magát az egész világnak: belépti díjért.</p>
<p>Egész takarója egy indus köpeny volt, tarka napmadár tollakból
összerakva. Azonkívül egy hermelin-palást, a mit levetett, ha
látogató jött.</p>
<p>Itt Budapesten az Andrássy-út egyik palotájában volt a lakása,
földszinti helyiségben, a hol fogadta a közönség tagjait, két
forint belépti díj mellett. Az apja volt az impreszáriója. Nem volt
ez a szokásos merev kiállítás, betanult helykeretben. Lehetett őt
látni szokott napi foglalkozásában, a hogy fésülködött (dús haját
koszorúba csavarva viselte), a hogy reggelizett, ebédelt, a mihez
maga főzte az ételt, italt, a mint a mandolint pengette; volt egy
kedves kapuczinus majma, azzal mindenféle játékot űzött. A majomnak
négy keze van, az egyiken megesett, hogy indiskreciót követett el
az indus kötényen. Azért kapott az úrnőjétől egy pofont, a néző
közönségtől azonban fügét, diót. Különben minden a legszigorúbb
illemszabályok között ment végbe. Jelen volt az apa, a hatalmas
Herkules, a ki kész volt az illetlen magaviseletű látogatót az
ablakon kiröpíteni. Végül maga az apa elmuzsikálta a kintornáján a
Rákóczi-indulót, a minek gyors tempójára az Unica eltánczolta a
négerek csárdását, s akkor aztán teljes tökéletességében
bámulhatóvá tette virágkertté alakított isteni termetét.</p>
<p>Hogy Unica évek során át megtartotta erkölcsi épségét,
<span class="pagenum"><a name="Page_41" id=
"Page_41">-41-</a></span> annak a legérthetőbb oka volt épen a
tetováltsága. Ugyan kinek volna kedve egy tarka figurákkal
telerajzolt hölgyet magáévá tenni? Hol akad ennek párja?</p>
<p>S a tetovált hölgy arisztokrata volt, még büszkébb, mint az
apja. A czirkuszi jongleuröket, a kaucsuk-embert, a nő-imitátort, a
kötélen tánczolót, a kardnyelőt lenézte. Azokkal szóba sem állt.
Gyémántokkal sem lehetett megvesztegetni. Mit csináljon ő a
brilliánsokkal, a kinek sokkal szebb nyakéke van minden gyöngynél?
Mi értéke lehet nála brüsszeli csipkének, selyemnek?</p>
<p>Budapestet nagyon megszerethette, mert sokáig itt maradt. A
magyar fő- és székváros közönsége nagyon látványkedvelő.</p>
<p>Tudják ezt már az Oczeánon túl is.</p>
<p>Maga a hirhedett Barnum is tudomást vett erről. Nem sajnálta a
nagy költséget, hogy Budapesten egy saját czirkuszt építsen s azt
világhírű látványosságaival betöltse.</p>
<p>Unica olyan merész volt, hogy még ezt a konkurrencziát is
bevárta. Azért, hogy a Barnum-czirkusz megnyilt, ő nem zárta be a
boltot.</p>
<p>Barnum mester látogatta meg elébb Budapestre megérkezve a
filibasztert és leányát.</p>
<p>– Nagyon sajnálom, – mondá, – hogy nem számíthatom önnek a
leányát intézetem starjai közé.</p>
<p>– Az lehetetlen. Mutatványunk nem vihető nagy közönség elé.
Távolból minden részlet elvész. Ebben csak válogatott közönség
találja élvezetét.</p>
<p>– De hát önök előtt tárva volna a nagy közönség részvéte is, és
az volna az igazi kincsbánya.</p>
<p>– Mi módon?</p>
<p>– Reprodukczió útján.</p>
<p>– Próbáltuk azt már. Fotografiákkal, kinematoszkoppal. Gyér
jövedelmet hajtó vállalat. <span class="pagenum"><a name="Page_42"
id="Page_42">-42-</a></span></p>
<p>– Igen, mert a fotografiában elvész az érdekesség. Az nem adja
vissza a színeket, a fényképező gépben elvesznek a piros színek, a
kék is elhalványul, minden rajz feketének látszik. De ha ön
lefestetné a leányát egy művészszel, a ki a tetoválást az igazi
rikító színekkel adná vissza, s ezt a képet számos változatban,
ügyes színnyomatok útján bocsátaná a közönség rendelkezésére, az
önnek százezreket jövedelmezne. Az eredeti olajfestményeket pedig
mesés árakon vásárolnák.</p>
<p>– Elképzelem, – mondá a filibaszter. – Csakhogy ennek egy nagy
akadálya van. Hol kapok én egy olyan festőt, a kire én az Unicám
lefestését, így, a hogy előttünk áll, rábízhassam? Az én leányom
olyan ártatlan, mint Éva volt, mielőtt a kigyóra hallgatott. A
piktorok azonban nem aszkéták. Ha én nekem egy ilyen képmázoló meg
próbálja tapintani a kezével az én leányom bájait, én azt rögtön
agyonütöm. Mondom, hogy agyonütöm. S úgy tudom, hogy Magyarországon
egy agyonütött emberért még többet kell fizetni, mint Amerikában.
Nem! Piktort nem eresztek a leányom közelébe.</p>
<p>– No hát majd én segítek önnek ezt a skrupulusát eloszlatni.</p>
<p>Néhány nap mulva visszajött Mnux úrhoz a mester.</p>
<p>– Megtaláltam, a mit kerestem. Érdekes történet, a mit
megtudtam, hallgasson ide. Felfedeztem egy természet-csodáját, a ki
az én ritkaság-gyüjteményemnek is kincse lesz, s egyúttal önnek is
elérhetővé teszi a czélját, egy művészt, a ki lefesti az ön leányát
minden tetovált díszítményével együtt, és nem fogja kezével
érinteni: egyedül hagyhatja ön őt a modelljével együtt.</p>
<p>– Ki áll nekem arról jót?</p>
<p>– Ő maga, a festőművész.</p>
<p>– Hogyan állhat arról jót?</p>
<p>– Úgy, hogy nincs neki keze: se jobb, se bal keze.</p>
<p>– Hát akkor mivel fest? <span class="pagenum"><a name="Page_43"
id="Page_43">-43-</a></span></p>
<p>– A lábával. Az egyik lábában tartja a festékes palettáját, a
másikban az ecsetet: két karjára támaszkodik, a miről hiányzik a
kéztő. Remekül fest.</p>
<p>– Hihetetlen dolog.</p>
<p>– Művei beszélnek. De hadd mondjam el az egész történetet. A
festő apja fiumei olasz-magyar, a felesége budapesti. A férj
rajzmester, ki üres óráiban arczképeket fest, olcsó áron. Népszerű
ember. Boldog házasságának első évében az Isten áldása szállt a
családra. Tudvalevő, hogy ilyenkor az idiosyncrasia milyen csodás
befolyással van a nők organizmusára. Az asszony vallásos volt.
Fogadást tett a terzatói Madonnának, hogy a saját születése napján
egész nap bőjtöt fog tartani, annak a reményében, hogy születendő
gyermeke fiú lesz. Az ilyen születésnap pedig a magyaroknál pazar
lakomával szokott megünnepeltetni. A menyecske állta a fogadást.
Kedvencz ételeit hordták fel. Hozzájuk sem nyult. Végre az asztalra
került a legnagyobb csábító, a sült malacz, a magyar konyha
büszkesége. A férj addig biztatta a feleségét, a míg az rá hagyta
magát venni, hogy kedvencz csemegéjének két elsőlábú körmöcskéjét
megszopogassa. Hiszen nem volt az evés. Mégis az következett utána,
hogy az idő beteltével a fiatal asszony egy egészséges fiucskának
adott életet, de a kinek hiányzott mind a két kezefeje. Ez a
büntetés a megszegett fogadásért. Az anya kétségbe volt esve. Előbb
önmagát, azután a nyomorék magzatát akarta megölni. A férje
lecsillapította. «Ne szálljunk perbe Istennel, a mit adott,
köszönjük meg. Én ebből a nyomorék szülöttből embert fogok
nevelni.» S azért is Amadeonak kereszteltette. És most Amadeo
világhírű művész, a ki a lábával fest. Danae-alakjai a két
világrészben kapósak. Ez fogja az ön Unicáját lefesteni. Nem
féltheti tőle a leányát, hisz Unica csak angolul ért, Amadeo pedig
csak olaszul és magyarul beszél.</p>
<p>Mnux apó rá hagyta magát beszélni a vállalatra. <span class=
"pagenum"><a name="Page_44" id="Page_44">-44-</a></span> Barnum
mester bemutatta neki a festőművészt. Szép fiatal levente volt.
Csak abban különbözött a rendes gavalléroktól, hogy lábaira nem
czipők voltak húzva, hanem ötujju keztyűk. Sohasem járt gyalog.
Tánczra sem használta a lábait: azok magasabb foglalkozásra voltak
teremtve. Karjai végét a kabát zsebébe dugva hordta.</p>
<p>Bizony heroizmus kellett ahhoz, a mit a nyomorék alak kivívott:
óriási akaraterő.</p>
<p>Az első találkozásnál megnyerte Unica szivét.</p>
<p>Az is épen ilyen világból kitaszított, kivételes lény volt, mint
ez a művész, a ki sehol sem találhatja párját.</p>
<p>Sok tízezer férfit látott maga előtt körülsétálni Unica. Rá
nézve azok mind nem voltak férfiak, csak divatruhás bábok. Egyiknél
sem dobbant meg a szíve. Megbámulták: ott hagyták. Üres volt rá
nézve az egész élő világ; de üres belül a szive.</p>
<p>És most megjelent előtte egy igazi férfi, a ki legyőzte a
mostoha sorsot.</p>
<p>Amadeo festményéből remekmű vált. Nehéz munka volt. Az eszményi
szép női testen kívül a mindenféle színű ábráknak felülfestése
aprólékos kidolgozással. S az első képet követte a második és a
többi, mindenféle álló és pihenő helyzetben. Kész vevők voltak rá s
a sokszorosításért mesés összegeket ajánlottak a műárusok, a miken
a művész és modellje osztozott.</p>
<p>És az alatt, a míg a művészi munka tartott, titokban más terv is
lett végrehajtva. Unica megtanult olaszul alattomban, Amadeo pedig
angolul.</p>
<p>Egy napon a festő fénymázos czipővel a lábán jelent meg Unica
előtt. A leány bámuló tekintete kérdezte, mi ez?</p>
<p>Amadeo felelt rá – angolul: «I love you».</p>
<p>A mit a leány olaszul viszonzott: «Io t’amo» s kezét nyujtá a
csonka bénának.</p>
<p>Erre Amadeo előhúzta kabátja zsebéből mind a két <span class=
"pagenum"><a name="Page_45" id="Page_45">-45-</a></span> kezét, a
jobbot Unica felé nyujtá. A leány fölsikoltott örömében. «Neked
kezed nőtt?» – kérdé olaszul.</p>
<p>– Droz automata-gépész remekműve aczélból, guttaperchából. Azért
készült, hogy neked azt mondhassam, hogy fölajánlom a kezemet.</p>
<p>És Unica elfogadta a vaskezet. A filibaszter megáldotta a szent
frigyet.</p>
<p>És azontúl aztán Unica nem mutogatta többé a bámuló világnak
csodálatos bájait s Amadeo nem festett a lábaival többé tetovált
nimfákat.</p>
<p>Senki sem beszélt róluk többé.</p>
<hr class="chap" />
<p><span class="pagenum"><a name="Page_46" id=
"Page_46">-46-</a></span></p>
<div class="chapter">
<h2>HÁROM PÁR.</h2>
</div>
<p class="summary">(Életkép.)</p>
<p>Mr. Barnum világhírű muzeumának egyszer egy időben három
rendbeli vonzereje volt. Hölgy mind a három.</p>
<p>Az első volt lady Elvira Mac-Dimon, a legmagasabb ir
arisztokracziának kiváló sarja. Valóban legmagasabb: mivelhogy a
termete – sarkas czipők és chignon nélkül – teljes két métert és
kilencz centimétert ért el. Közönséges dandyk feltett czilinderrel
sétálhattak el a hóna alatt. És aztán termetéhez képest az arányai
tökéletesen szép idomúak voltak. Épen úgy, mintha a legügyesebb
szobrász modellozta volna valamely nyilvános szökőkúton
felállítandó Niagara nymphájának: emberentúli nagyságban. Azért is
úgy hítták, hogy az «óriás Venus».</p>
<p>Karcsú volt, nagyon is karcsú. Vállfűzőjének a kerülete derékban
volt éppen két méter, a mi nem nevezhető túlságosnak, ha
feljegyeznők, hogy feljebb és alább mily dimenziókat vett föl; de a
mitől az illemszabályok bennünket eltiltanak. Annyit azonban el
lehet mondanunk, hogy az öltözetének azon kiegészítő része, melyet
Ó-Angliában érdemrend gyanánt viselnek («Hony soit, qui mal y
pense») átmérőben 24, kerületben 85 czentiméter számmal volt
jegyezve: azt rendes termetű, báli toilettehez befűzött úrhölgy
bátran viselhette volna ceinture gyanánt. Mister Barnum a
látogatóknak szokott <span class="pagenum"><a name="Page_47" id=
"Page_47">-47-</a></span> mutogatni egy hatalmas arany abroncsot,
gyémántokkal kirakottat:</p>
<p>– Mi ez, uraim és hölgyeim?</p>
<p>– Egy diadém!</p>
<p>– Ez nem diadém. Ez mylady Elvira Mac-Dimonnak a karperecze.</p>
<p>A mit pedig karperecznek néztek, az volt nála a fülönfüggő.</p>
<p>Rendkívül érdekes volt, mikor lady Elvira reggelizett.</p>
<p>– Tudják-e, uraim és hölgyeim, mi ez az edény itt?</p>
<p>– Jégtartó veder.</p>
<p>– Dehogy veder: ez lady Elvira Mac-Dimon theás csészéje.</p>
<p>– Hát az a csésze?</p>
<p>– Ez pedig a cognacos kupiczája. Meg tudja valaki mondani ennek
a sült madárnak a nevét?</p>
<p>– Pulyka!</p>
<p>– Ez nem pulyka: ez csak fürj. Hát ezt a halat ki ismeri?</p>
<p>– Lazacz!</p>
<p>– Dehogy lazacz: ez csak egy sardina; egynél többet lady Elvira
reggelire sohasem fogyaszt el: ő nagyon mértékletesen él.</p>
<p>S az ifjú hölgy még nem volt több huszonöt évesnél. A legszebb
kor egy leány életében. Lady Elvira még leány volt. Úgy hiszem,
hogy erről senki sem kételkedik. Erényes hajadon. Ekkora darab
erényt ki volna vakmerő elrabolni?</p>
<p>Az az egy hibája volt: hogy nem tudott zongorázni: a legkisebbik
ujja is egyszerre két billentyűt nyomott le.</p>
<p>A második nevezetes kitűnősége Barnum úr muzeumának volt: donna
Lia Fernandez, az ó-castiliai hidalgók legrégibb nemzetségéből.
Gazella-termet, zsiraff-termet; parányi kezek és lábak. A mellett
finom nevelés! Tudott francziául és angolul deklamálni; énekelt
minden operából, saját zongora- vagy gitár-kisérete <span class=
"pagenum"><a name="Page_48" id="Page_48">-48-</a></span> mellett;
tánczolt mint egy tündér. És a mellett véghetetlen jószivű teremtés
volt, a kit semmivel sem lehetett megharagítani.</p>
<p>Ez is huszonöt éves volt. A legszebb kor! A mikor egy leánynak
férjhez kell menni.</p>
<p>És hozzá még egyetlen örököse az elhunyt Don Diego Fernandez y
Todos Ladrones e Santa Calamisa mexikói grandnak, a ki összes
birtokát a leányára hagyta.</p>
<p>Csakhogy ez az összes birtoka Don Diegonak nem állt egyébből,
mint egy óriási nagy bolond szakállból s annak megfelelő bajuszból.
Donna Liának akkora bajusza és szakálla volt, mint egy
tambur-majornak.</p>
<p>Ez teszi némileg érthetővé, hogy donna Liának még mindekkorig
párja nem akadt.</p>
<p>Pedig jó partie volt. Az a birtok, a mi a néhai atyjának alig
jövedelmezett, mert már vége felé semmit sem kölcsönöztek a
szakállára, ő neki évenkint háromezer dollárt hajtott. Hanem hát
úgy látszik, hogy kiveszett a yankeekből az üzleti és vállalkozási
szellem: senki sem akart ennek az aranygyapjúnak Jázonává lenni.
Megjegyzendő, hogy donna Lia szakálla a legtökéletesebb aranysárga
volt; gyönyörű szép szakáll, hullámzó, fényes, övig érő és
lendületesen szétterülő, a minőről csak professzor Migargé
proselytái álmodnak. De hát ki tudja, miért nem hódított vele?</p>
<p>A harmadik nevezetessége Barnum muzeumának volt miss Palmyra
Hastnix: a harmadév előtti philadelphiai szépségkiállítás
pályadijazott hölgyeinek tizenegyedik számú nyertese. Ennek a
megismertetésére már csakugyan két emberre volna szükség: egy
költőre, a ki diktálja, s egy festőre, a ki azt lefesti. Termete –
sokkal szebb, mint a milói Venusé; mert karjai is vannak, s a
dereka olyan karcsú, hogy araszszal átfoghatni. Idomai (pardon! még
egy szobrász is kellene) szobrászmintának valók: akár elülről, akár
hátulról, akár oldalról nézze az ember; állva vagy ülve; feje fölé
emelt <span class="pagenum"><a name="Page_49" id=
"Page_49">-49-</a></span> kezekkel, vagy forrásból vizet merítő
alakban; akár a fejét hátrafordítva, akár csípőre tett kézzel, akár
vízbe ugrani kész poziturában; akár sphynx módon nyugvó alakban:
mindenképen remekmű volt. Csupán a fényképeiből naponkint ötven
dollár volt a bevétel, s abból 40% miss Palmyra osztaléka, a mi az
approximativ budgetszámítás szerint 14.000 dollárt tesz
évenkint.</p>
<p>No és a haja! Uraim! Épen olyan színű, mint a numero 2. arany;
sűrű, tömött; ha be volt fonva és a fején átkerítve: az olyan volt,
mint egy hármas korona; s ha ki volt bontva és leeresztve végig a
termetén, az egy zuhatag volt eleven aranyból, selyemszálú
finomított aranyból; leért egész a bokájáig. Az valami tündéri
volt.</p>
<p>Pedig még nem is szóltunk az arczszínéről. Ilyen koloritot nem
is lehet elevenen képzelni: ez csak porczellánfestésben létezik. Ha
egy fehér liliomot tűzött a keblére, minden ember azt kérdezte, mi
az a <i>fakó</i> virág ottan?</p>
<p>Az ajkait: no azt nem lehet megmagyarázni, hogy azok milyenek
voltak? Miért kellett azoknak örökké mosolyogni? Hisz az úgyis
konstatálva volt, orvosi parere mellett, hogy a két gyöngysor foga
közül egy sem gyárilag készült. Az orr szabályos és kissé fölfelé
pisze, mozgékony orrczimpákkal. A fülek kicsinyek, pirosak és
fejhez lapulók.</p>
<p>És végre aztán a szemek és azoknak a környezete! Mennyi
egymásnak ellenmondó szépség! A veres hajjal disputáló szénfekete
szemöldök, s a hosszú pillákkal árnyékolt mandulametszésű
szempár.</p>
<p>Dehogy pár! Egy-egy két különböző párból. Az egyik fekete, mint
a szén, a minek csak a közepe égő parázs; a másik kékes-zöld, mint
egy tó, a minek a fenekére lehat a napsugár. A kinek a tüzes fekete
szem tetszik, ott van, eléghet benne; a kinek a kék tetszik, ott
van, ujjászülethet benne. <span class="pagenum"><a name="Page_50"
id="Page_50">-50-</a></span></p>
<p>Csodálatos, hogy azért még sem akart senki se megégni, se
ujjászületni miss Palmyra csodaszép szemeiben.</p>
<p>Pedig miss Palmyra is épen huszonöt esztendős volt. A legszebb
kor egy leány életében. A mikor már a szív megmozdul, s a költők
szerint a virágok nyilásnak indulnak.</p>
<p>Itt pedig már a legrosszabb akarattal sem lehetett kifogást
találni.</p>
<p>Analysáljuk az esetet.</p>
<p>Hogyan lehet az, hogy miss Palmyrának nem akadt mindekkoráig
párja?</p>
<p>Második kombináczió. (Hogy rögtön a «másodikon» kezdjük: ennek
az oka az, hogy az «első» eshetőséget, mint a jó erkölcs és
tisztesség szabályaival ellenkezőt, még csak tárgyalásra sem
akarjuk bocsátani.) Tehát a második kombináczió az, hogy akad egy
vagyonilag rendezett, distingvált uraság, a ki kezének
felajánlásával rábírja a 11-ik szépségdíj nyertesét a Barnum
muzeumában elfoglalt bársony trónjának elhagyására. Hát erre nem
akadt vállalkozó. Mert az mégis fatális állapot, hogy a mint valaki
meglátja <i>mistress</i> Brown vagy mistress Black kékfekete
szemeit, egyszerre azt mondja magában: «Nini! Hisz ez a numero
11-ik szépség! Ismerem a Barnum muzeumából: megvan nálam a
fényképe, vadászó Diána, ára volt két shilling».</p>
<p>A harmadik kombináczió, hogy miss Palmyrának felajánlja a kezét
és nevét egy jámbor és becsületes könyvvezetője egy en gros
üzletnek; a kinek reggel kilencz órától délután ötig ott kell ülni
a kontórban; fenntartva más részről a numero 11. szépség
jövedelmező állását, a ki viszont este öt órától reggeli kilenczig
van elfoglalva a Barnum-muzeumban. Ez ismét lehetetlennek látszik,
ugyanazon okok miatt, a melyek tiltják a napnak és az éjnek
összeházasodását.</p>
<p>Negyedik kombináczió, a melynek esélye szerint miss Palmyra
önként támadó szívhajlamból beleszeressen egy <span class=
"pagenum"><a name="Page_51" id="Page_51">-51-</a></span> szerény
anyagi körülmények között élő ifjúba s lemondjon érte a dúsan
jövedelmező állásáról, s választottjával együtt dohánytrafikát
nyisson. No hát, az ilyen mesét megengedheti magának egy regényíró
a közönségével szemben; de félig-meddig tisztességes reporter
ekkora vadkacsával be nem léphet (ajtón kidobatás terhe alatt) egy
tisztességes szerkesztőségbe.</p>
<p>«Hiszen lehet még egy kombináczió! – hallom kiáltani minden
oldalról. – Menjen férjhez miss Palmyra egy
«<i>rangjabeli</i>»-hez. Válaszszon élettársul egy olyan hímnemű
csodát, a ki szintúgy, mint ő, Barnum muzeumában szerzi a jól
megérdemlett dollárokat!»</p>
<p>Nagyon helyes! Ez az igazi megoldás! Hiszen Barnum úrnak is
éppen ez volt az eszméje.</p>
<p>De a csodák nagymesterének nem csupán odáig terjedt a figyelme,
hogy a numero 11-ik szépségdíj nyertesének hozzá méltó rangbeli
élettársat keressen: atyai gondoskodása felölelte a másik két
nevezetességet is.</p>
<p>Lady Elvirának leghamarabb akadt párja: ez volt Hikkins Albatros
esquire, más néven a kaucsuk-ember, az a csoda-alak, a ki a tagjait
úgy ki tudta forgatni a helyeikből, hogy a térde meg a könyöke volt
előre; a testének az alsó része előre fordulva kankant tánczolt,
míg a felső része hátrafelé fordulva erkölcsi prédikácziót tartott.
Meg hagyta magát kötöztetni erős kötelekkel egy karszékhez,
kezénél, lábánál, derekánál fogva s öt percz alatt kicsúszott
valamennyi kötelékből. Mikor vége volt a produkcziónak, akkor
megjelent lady Elvira, utazó hölgynek öltözve, kezében egy úti
táskával; fogta a kaucsuk-embert a fejénél, összecsukta mint egy
négyágú peniczilust, s belegyűrte a pakktáskába s vitte a vasúti
kupéba.</p>
<p>No hát ez mintha csak férjnek lett volna teremtve lady Elvira, a
«Colossal-Venus» számára: egy férj a pakktáskában.</p>
<p>Ezenben megkerült donna Lia Fernandez, a szakállas <span class=
"pagenum"><a name="Page_52" id="Page_52">-52-</a></span> szépség
számára is a hozzá alkalmazott nevezetesség, a tetovált férfi
képében. Mister Muffi két társával együtt a malabár szigeti vad
indusok fogságába esett, a kik mindhármukat arra itélték, hogy az
egész testük betetováltassék. Három esztendeig tartott a munka. Két
társa mister Muffinak belehalt a kínzó eleventen kihímeztetésbe, ő
maga kiállta. Tökéletes példány lett belőle. Nem volt a testének
körömnyi foltja, a mi tűszurással rajzolt ábráktól ment maradt
volna. Láthatók voltak rajta napok, holdak, csillagok, virágok,
négylábú és szárnyas állatok s mindenféle csúszómászó hüllők és
pillangók.</p>
<p>Legkínosabb műtét volt az, mikor a szakállát, bajuszát
szálankint kitépték, s annak a helyét is, művészi remeklés mellett,
bedörzsölték kék és veres porral, úgy, hogy mister Muffinak azon a
helyén, a hol más ember bajuszt, szakállt viselt, sárkánykígyók és
delfinek voltak láthatók.</p>
<p>Ezt a remekbe készült férjet szánta Barnum donna Liának. S ez
nem volt pusztán rangtársak közötti érdekházasság. Donna Lia
valóban szíve mélyéből megszerette a nagy nevezetességre jutott
férfiut; ki ugyanazon világhírű muzeum kabinet-darabjai közé
tartozott; elannyira, hogy tisztán lángoló szerelmében kész volt
arra a nagy áldozatra, a melyhez hasonlót csak Berenice királynéról
jegyez fel a Dictionnaire d’Amour: kész volt bajuszát, szakállát
levágni.</p>
<p>– De ördögöt vágod, – protestált a vőlegény. – Nekem így tetszel
épen. Bajuszoddal, szakálladdal együtt. Ez a te hozományod. A
nélkül el sem veszlek.</p>
<p>Tehát maradt a statusquo.</p>
<p>Legnehezebb volt olyan hírhedett férfiúra akadni, a ki a
pályadíjazott szépség kezére méltó legyen az egyenrangúak között.
Hogy még arra a gondolatra senki sem vetemedett rá: miszerint
egyszer már rendezni kellene «férfiúi szépségversenyt» is, a
melynél hölgyek volnának <span class="pagenum"><a name="Page_53"
id="Page_53">-53-</a></span> a pályabírák. Ennek nagy sikere
lehetne! De ez különben sem ért volna semmit. Egy szép nő, meg egy
szép férfi sehogy sem illenek össze. Itt is, mint a delejességnél,
az ellentétek vonzzák egymást. A ki egy hírhedett szépségnek férje
akar lenni, annak okvetlenül a csúfságával kell kitünni. Ezt
kivánja az aisthesis. Ezért festették a klasszikus világban a
legszebb nymphákat társaságban a legcsúfabb satyrokkal.</p>
<p>Végre megtalálta miss Palmyra azt az ideált, a kiért rajongni
lehetett. Ez volt a «<i>csontvázférfiú</i>». Az arcza egy halálfő.
Csak a szemei bizonyítják, hogy él. Méltó tanulmánya az
anatomusoknak. Úgy hítták, hogy – sehogy se hítták; az volt a neve,
hogy «Skelet».</p>
<p>Ez boldogítá csontkezével Palmyra kisasszonyt.</p>
<p>Mister Barnum mind a három párt egyszerre házasítá ki. Ő viselte
a lakodalom költségeit, a menyasszonyok toillettejének kiállítását;
a szertartás után fényes vendégség következett, melyre, magas
belépti díjak mellett, vendégek és néző publikumok is voltak
hivatalosak.</p>
<p>Az esküvők ugyanazon templomban lettek megtartva, fényes
czeremónia mellett, semmi fatális akadály nem jött közbe: csupán
donna Lia Fernandez és mister Muffi esketésekor mondá a szertartást
végző pap: «Szabad önöktől kérdeznem, igen tiszteletreméltó
jegyespár, hogy melyik önök közül a vőlegény és melyik a
menyasszony?»</p>
<hr class="chap" />
<p><span class="pagenum"><a name="Page_54" id=
"Page_54">-54-</a></span></p>
<div class="chapter">
<h2>A HÁROMSZINŰ KANDUR.</h2>
</div>
<p class="summary">(Kutya-macska história.)</p>
<p>A kutya hatalmas állat a világon.</p>
<p>Különösen Magyarországon.</p>
<p>Kivált mikor már a bőre le van fejtve.</p>
<p>Ez a kutyabőr még holta után is eleven.</p>
<p>Mit mondok: eleven? Halhatatlan!</p>
<p>Ilyen elenyészhetetlen kutyabőr birtokában volt <i>nemes Pugonyi
Están</i> uram – Kecskeméten.</p>
<p>Az ilyen kutyabőr másutt is a magyar hazában a különösségek közé
tartozik. Először is – a tulajdonosának választói jogot ád (a
48-iki törvények értelmében), másodszor pedig – másodszor? Majd az
ördög töri rajta a fejét, hogy mit ád neki még másodszor is!</p>
<p>Hanem hát az ilyen kutyabőrnek a virtusára nem sokat adnak
Kecskeméten. Választói joga van ott már minden embernek, a ki
kétszobás házzal bir, vagy egy műhelylyel, a melyben egy legénynyel
dolgozik; egyszóval, a ki tíz forint adót fizet a hazának. S a ki
még tíz forintot sem tud letenni a haza oltárára, az már nem
polgár, csak <i>gányó</i>, annak a malom alatt az
országgyűlése.</p>
<p>Hát bizony a nemes levélre való büszkeségért csak kinevették
Pugonyi Están uramat. Régen, Dobzse László meg Lajkó király alatt
érhetett az valamit; mikor a «kalandorok» Kecskeméten tartották az
üléseiket; ma bizony rá sem hederít senki. <span class=
"pagenum"><a name="Page_55" id="Page_55">-55-</a></span></p>
<p>No, az az egy, hogy «nemzetes uramnak» szólítják az embert. De
azt a pusztabiró is megkapja.</p>
<p>De még ezenkívül abban a rossz hírben is állt Pugonyi Están
uram, hogy «tudós ember». Tudni kell azt, hogy Kecskemét egy olyan
rendkívüli város, a hol minden ember otthon tartja az eszét. Senki
sem megy a szomszédba kölcsönkérni egy kis «sütnivalót».</p>
<p>Ezért lehetett az, hogy az én ott laktomban (két évig) még csak
hírét sem hallottam, hogy egy prókátor volna a városban
(negyvenezer lakos mellett). A kinek ott pere volt, végezte maga,
vagy amikázott, de prókátorhoz nem ment. A mi pedig az orvosi
tudományt illeti, azt akkoriban csak két emlékezetes alak
képviselte: az egyik volt egy tősgyökeres magyar nevű, tudós
férfiú, a ki a hozzá kerülő paciensek számára zsinórra fűzött
recepteket tartott, s a hogy következtek, úgy szakított le egyet a
schédákból; volt olyan betege, a ki tintaspeciest kapott, a mitől
fekete lett a nyelve, de meggyógyult tőle. A másik doktort pedig a
neve és termete összeállításában doktor Pohoska névvel látta el a
közvélemény. Ez háromszor bukott meg a pesti egyetemen a
rigorozumon; a harmadiknál azt mondta neki a dékán: «<i>perge
asine, hic habes diplomam; occides homines</i>». Ezért nem is
került soha Kecskemétre se cholera, se tiphus, se más czifra
nyavalya. Mi az ördögöt keresett volna ottan? Csak egyetlen patika
volt a piacz közepén, oda jártak délelőtt a honoratiorok
<i>germinativát</i> inni, a mit népnyelven <i>kárminativának</i>
hívtak (aztán meg a szép patikárusnénak udvarolni).</p>
<p>És pedig annak, hogy a prókátor ilyen korlátolt hatáskörnek
örvendett a nagy alföldi városban, épen nem a czivilizáczió hiánya
volt az oka, hanem az az egészséges ethika, a melyen az ottani
közélet alapult. Először is politikával senki sem foglalkozott (még
akkor nem voltak képviselőválasztások) s egymás vallását mindenki
tiszteletben tartá. Azt mondják, nem tudom, igaz-e, <span class=
"pagenum"><a name="Page_56" id="Page_56">-56-</a></span> hogy egy
régi városi statutum elrendelé, miszerint annak, a ki Kecskeméten
vallásfelekezeti háborgást idéz elő, rövid úton <i>feje
vétessék</i>. Szent is volt a béke. Laktak ott feles számmal
görögök, zsidók is; de az mindegy volt; nem támadt nemzetiségi
kérdés. Aztán mindenki azt tartá, hogy abból, a mit az Isten adott,
meg kell élni: senki se költsön el többet, mint a mennyi pénz a
zsebében van. Kölcsön nem kért, nem adott senki. A kinek fölöslege
volt, marhát vett rajta. Valóságos axiomát képezett az az adoma, a
melyben egy öcs pénzt kér kölcsön a bátyjától s ezt a választ kapja
tőle: «Ha nem adok neked kölcsön pénzt, akkor, öcsém, csak te
haragszol meg én rám; de ha adok, akkor majd én is megharagszom
terád, te is én rám». Így aztán nem támadhatott processus.</p>
<p>A mi pedig a medicina közvéleményt illeti, arra nézve a
kecskeméti észjárás azt tartja, hogy könnyebb a nyavalyát
kikerülni, mint keresztülgázolni rajta; annál fogva minden ember
szépen elélt holtig. Párbajban, öngyilkosságban senki sem tette
magát nevetségessé.</p>
<p>Már most, ha a legpraktikusabb tudományok képviselőjének is
ilyen kevés hatáskör jutott, milyen nagy elszigeteltségben kellett
élni az olyan tudósnak, mint nemzetes Pugonyi Están uram, a ki
összegyüjté a fejében a klasszikus és orientális nyelvek minden
tudományát; értett latinul, görögül, zsidóul, arabusul, még törökül
is; a mit a török basák írtak a kecskeméti, nagykőrösi birákhoz, a
kegyetlen deftereket mind el tudta olvasni. Ellenben a németet és a
francziát megvetette. Azokat nem tartotta érdemesnek
megtanulni.</p>
<p>Csak egy európai nyelvet tanult meg: az angolt. Bizony azt sem
azért, hogy Shakespearet eredetiben olvashassa. Majd megtudjuk
később, hogy miért. De azt is úgy szedte magába, a hogy az a latin
helyesírás szerint olvasandó. Kámbridge herczeget bizony nem mondta
<i>Kembridzs</i>-nek, sem pedig a recapitulation-t <span class=
"pagenum"><a name="Page_57" id="Page_57">-57-</a></span>
<i>rikepitsulesn</i>-nek, de azért ha jött a zsidó szeszfőzőnek
üzleti levele Liverpoolból, azt mégis csak ő hozzá vitték
tolmácsolás végett.</p>
<p>Gazdasága is volt a tudós férfiúnak: szép tagban a Talfáján. Meg
lehetett volna belőle élni tisztességesen, ha parasztmódra
gazdálkodtak volna rajta. Hanem ő neki ebben is különös ambicziói
voltak. Holmi ordináré rozs, kukoricza az ő vágyait ki nem
elégítette, úttörő volt! Festő csüllenget, pirosító buzért vetett
táblaszámra, a mikből magyar indigónak és magyar karmazsinnak
kellett előtámadni. Nem az ő hibája, hogy a siker elmaradt.</p>
<p>A szép szőlejét, gyümölcsösét e mellett egészen elhanyagolta.
Egy régi pandektában azt olvasta, hogy <i>nihil de arbore!</i> s
ennek az utasítása nyomán mindent, a mi «fáról származik»,
életrövidítőnek tartott. A szőlőt pedig hagyta futni a földön, mint
az uborkát.</p>
<p>Odahaza a nagy-czegléd-utczai házánál ellenben egy egész legió
macskát tartott. Azok között voltak fehér-fekete, vörös-fekete és
fehér-vörös példányok, azután meg fehér-fekete-vörös egyéniségek.
Tiszta fehér, fekete, czirmos és ordas nem tűretett meg közöttük. A
két színben szerénykedők mindannyian a fi-nemhez tartoztak, a három
színben pompázók ellenben mind a gyengédebb nemhez. Ott is
megtartják a divatot. Ezekkel a hizelkedő, alattomos,
könnyűerkölcsű lényekkel volt tele a nemzetes úrnál minden szoba,
ott törlészkedtek a pamlagon, ott doromboltak a kályha-padkán, ott
nyervákoltak a hiúban, ott divatlankodtak a folyosón; a
pincze-ablakból macskafej nézett ki, a kert fáin macska koptatta a
körmeit, s holdvilágos éjszaka olyan virtuóz éneklést míveltek,
hogy azzal az egész utcza minden komondorát ellenmondó csaholásra
ingerelték. Hanem ebben is szisztéma volt, tudományos alapon épült
szisztéma.</p>
<p>Kezébe akadt egyszer egy angol hirlap, az <i>Irish
Advertiser</i>, <span class="pagenum"><a name="Page_58" id=
"Page_58">-58-</a></span> melynek «Miscellany» rovatában ezt a
figyelemreméltó közleményt olvasta: «Az angol társadalom
legelőkelőbb tagjaiból alakult «Zoological Paradoxies»-társaság
százezer font sterling díjat tűzött ki annak a megjutalmazására, a
ki egy háromszínű kandurt képes előállítani.»</p>
<p>Egy millió forint!</p>
<p>Egy macskáért! Nem! Egy lehetetlenségért. Egy természetrajzi
paradoxonért. Nem nyerheti azt el senki!</p>
<p>Épen így tűzhettek volna ki pályadíjat az égszínkék georgina
előállítására. Az is lehetetlen. Az együttnemzők egész családjában
teljesen hiányzik az égszínkék (kivéve a «katáng»-ot, de az nem
adja kölcsön a szirmait a georginának). A műkertészek mindent
megpróbáltak: nem sikerült; a kék georgina díja ma is
fölvétetlen.</p>
<p>No, de egészen más a lelkes állatoknál, s a macska már az.
Azokra már lehet hatni a képzelődés útján. Tudjuk az
ó-testamentumból (s az már szentírás), hogy Jakab patriárka, mikor
még juhászbojtár volt Lábán uramnál, milyen furfangosan tudott
tarka bárányokat szaporítani az itató vályukba elhelyezett tarka
vesszők praktikájával.</p>
<p>Ez volt az alapeszme.</p>
<p>E körül fordult azután meg Pugonyi Están uramnak az egész
életrendszere. Mindent a macskákért.</p>
<p>A macska-kulturának aztán az lett a következése, hogy a
szomszédok örökös veszekedésben éltek Pugonyi urammal. Az ő macskái
miatt nem lehetett galambot, csirkét tartani a háznál, mind
elhordták.</p>
<p>Különösen protestált ez úri passzió ellen a szomszédban lakó
Liba Kis Jánosné asszonyom.</p>
<p>Minthogy abban a hosszú utczában hét Kis Jánosné lakik,
annálfogva a néphatalom mindegyiknek előneveket ajándékozott. Liba
Kis Jánosné asszonyom azzal szolgált rá a magáéra, hogy ő visz kora
tavaszszal leghamarább <span class="pagenum"><a name="Page_59" id=
"Page_59">-59-</a></span> a vásárra (még pedig Londonba) fiatal
libákat, a mikor azoknak darabjáért három forintot fizetnek. Ezt
pedig igen furfangos módon cselekszi. Van egy nagy, hosszú
félszere, a mit kívülről kertészi üvegháznak lehet nézni, azt télen
istálló-trágyával tartják melegen. A félszer földjét bevetik
rozszsal, az szépen kizöldül, mire a a kis libák kikelnek, úgy,
hogy azok már januárban kész legelőt találnak maguk előtt;
vízmedenczéjük is van, a miben lubiczkolhatnak, úgy, hogy nagybőjt
végén, mikor más gazdasszonynak még csak sárga pelyhes libikéi
csipognak az udvarán: Liba Kis Jánosné asszonyom «egy» napon
leöleti valamennyit: még pedig jól ügyelve rá, hogy a lúdnak a
nyaka ne felülről lefelé legyen megvágva, a hogy a magyarok
szokták, hanem alulról fölfelé, a hogy az angolok szeretik.</p>
<p>Ez a sok száz hízott lúd mind Angliába megy: Londonba.</p>
<p>Liba Kis Jánosné asszonyom maga saját személyében szállítja el
az árúját. Kifogad egy arra a czélra berendezett egész waggont, ott
jég közé elrakva, szépen becsomagolja a kopasztott pecsenyének
valót, gyorsvonatra adja fel a szállítmányát; maga is vele utazik a
La Manche csatornáig, ott átrakják az árút a hajóra jégkamarába,
melyet Londonban egyenesen átszállítanak a «Poultry»-ba: a
baromfipiaczra, ott aztán a gyönyörűséges szép kecskeméti
lúdpecsenye bátran versenyre hívja Ó-Anglia valamennyi lúdjait s
becsületet szerez a hazájának. Két nap mulva Liba Kis Jánosné
asszonyom száz vagy kétszáz guineával a kötött erszényében tér
vissza Kecskemétre. S ezt az utat minden esztendőben megteszi. És
mindezt a nélkül, hogy egy áldott szót tudna abból a nyelvből, a
melyen Ira Aldridge, a szerecsen Othello magyarázta egykor
Budapesten Shakespearet. – De hát megértik ők egymást igen jól: az
angolok Kis Jánosné asszonyomat, a ki magyarul árulja a kövér
ludait, s Kis Jánosné az anglust, a ki aranynyal fizet. Nem kell
ide volapük. <span class="pagenum"><a name="Page_60" id=
"Page_60">-60-</a></span></p>
<p>A mellett azonban Liba Kis Jánosné asszonyom nem látott
Londonból egyebet, mint a baromfivásár vasszerkezetű bazárját, a
hová földalatti vasuton viszik; aztán a lúdvásárló kvártélyát, a
kinél egy szobát előre megrendelt.</p>
<p>Ez is egy ok volt arra, hogy Pugonyi uram lenézését éreztesse a
szomszédasszonyával.</p>
<p>Ugyanis, mire Liba Kis Jánosné asszonyom Londonból
visszaérkezik, akkorra már a kecskeméti gyalogjárókon tükörsima jég
van. Ki tehet róla, ha fagy? Egyszer aztán valaki elcsúszik a jégen
s eltöri a lábát. Akkor aztán az ujságok megtámadják a
magisztrátust, akkor aztán a magisztrátus kiadja a rendeletet, hogy
minden háziúr felvágassa a jeget a háza előtt – öt forint birság
terhe alatt.</p>
<p>Akkor aztán nosza neki áll minden háztulajdonos a szolgálójával
együtt a háza előtti jégburkolatnak: az egyik koczogtatja jégvágó
kapacscsal, a másik hirgatja lapáttal – azt az ötforintos angyalát
annak a jégnek!</p>
<p>Ebben a munkában aztán összetalálkoznak a szomszédok, különösen
ha az egyik keletről, a másik nyugotról kezdte a jégtörést.
Ilyenkor aztán csak kegyeskedik megszólítani a szomszédasszonyát
Están úr.</p>
<p>– No, hát mit látott Londonban, szomszédasszonyom?</p>
<p>– Nem láttam én ott a sok házaktul semmit.</p>
<p>– Hát a Themzén?</p>
<p>– Ott meg a sok hajótul nem láttam semmit.</p>
<p>Ekkor aztán Están úr előrukkol vele, hogy de ő pedig mi mindent
tud Londonról. Olvasta a Conversations-Lexiconból. A térképe is
megvan. Hegyiről-tövire ismer benne minden zeget-zugot. A Cityt, a
Westendet, a Rotherhithe-t. Beszél neki a Westminster Abbeyról, meg
a Hyde-parkról. «No, majd ha egyszer <i>megtermett</i> az a
háromszinű kandúr, akkor aztán együtt megyünk fel Londonba
szomszédasszonynyal, majd én aztán megmutogatok mindent.»
<span class="pagenum"><a name="Page_61" id=
"Page_61">-61-</a></span></p>
<p>– Oh, hogy a pokol pusztítsa el azokat a szomszéd uram tarka
macskáit! Ha a Filáx kutyám meg nem kergetné őket, mind
elragadoznák a kis libáimat.</p>
<p>– No, hát majd gondoskodom róla, hogy az én macskám el ne
ragadozza a szomszédasszony libáját!</p>
<p>S a mint az idő megnyilt, olyan másfélöles téglakerítést
huzatott Pugonyi Están uram a maga és a szomszédasszonya telke
között, hogy azon semmi macska át nem mászhatott. Eddig csak
alacsony deszka-palánk választotta el a kertjeiket, kisvárosi
szokás szerint, hogy egyik szomszéd a másikhoz
átdiskurálhasson.</p>
<p>Hát hiszen épen ez volt a nagyobbik ok, a miért Están úr azt a
haszontalan költekezést tette azzal a nagy téglafallal.</p>
<p>Mert, hogy ismét a «kutya» thémára térjünk át, van egy magyar
példabeszéd, a mely így szól: «kutya van a kertben». Érti azt, a ki
magyarul tud.</p>
<p>Están úrnak volt egy nagy kamasz fia, a kinek már az érettségi
vizsgát kellett volna letenni; Kis Jánosné asszonyomnak pedig volt
egy leánya, a kinek – nem kellett az érettségi vizsgát letenni.</p>
<p>A fiút hitták Palkónak, a leányt pedig Katiczának.</p>
<p>Egy idő óta a fiú nem szeretett tanulni; az apjának bottal
kellett hajtani a könyv után. Bezárta a kertbe: addig ki nem
eresztette, a míg meg nem tanulta a leczkéjét. Azt követelte tőle,
hogy fenhangon tanuljon: hadd hallja meg ő is odafenn a
szobájában.</p>
<p>Csakhogy azt azután Katicza is meghallotta.</p>
<p>Az egyik nap a görögöt magolta a gyerek:</p>
<div class="poem">
<div class="stanza"><span class="i0">Ménin aide Thea peliádeo
Akhilleósz<br /></span> <span class="i0">Ulomenén, hé mürin
Akhájoisz algen ethéke,<br /></span> <span class="i0">Pallasz
d’ifthimusz pszükhász aidi proiapszen.<br /></span></div>
</div>
<p>– Kedves egészségére! – kiáltott át a Katicza a szomszéd
kertből. (Zengd múzsa a Peleus Achilles veszedelmes haragját, mely
több akhájainak okozta halálát <span class="pagenum"><a name=
"Page_62" id="Page_62">-62-</a></span> és sok előkelő hős lelket
küldött korán a pokolba. <i>Homér Iliása.</i>)</p>
<p>A másik nap meg a zsidót hadarta:</p>
<div class="poem">
<div class="stanza"><span class="i0">Beresid boró Elohim et
hassamájim, Tohu vabohu khüsef.<br /></span></div>
</div>
<p>(Kezdetben teremté az Isten az eget és a földet.)</p>
<p>A harmadik nap a németre került a sor:</p>
<div class="poem">
<div class="stanza"><span class="i0">Wakauf, wakauf du stille
Natur,<br /></span> <span class="i0">Wakauf, wakauf du schlummernde
Flur.<br /></span></div>
</div>
<p>(Ébredj fel csendes természet, ébredj alvó mező.)</p>
<p>A Katicza alig birt gyomlálni a vetésében, mikor ezeket hallotta
a palánkon keresztül. De bolondokat kell tanulni ezeknek a
fiúknak!</p>
<p>Aztán meg a latinra került a sor; a Palkó azzal ijesztgette el a
verebeket a cseresznyefáról:</p>
<div class="poem">
<div class="stanza"><span class="i0">Szik drópáksz, ánthráksz,
limáksz, kum smilace klimáksz<br /></span> <span class="i0">Hisz
atacem, panacem, koracem filacemkve facemkve.<br /></span></div>
</div>
<p>(Ezek mind hiábavaló diákszavak, nem érdemesek a
magyarázatra.)</p>
<p>De már erre nem állotta meg a Katicza, hogy át ne kiáltson a
palánkon:</p>
<p>– Ugyan, édes Palkó, miért szidja maga olyan nagyon a mi Filaksz
kutyánkat?</p>
<p>A mire a diák is odament a palánkhoz. Az bizony ócska alkotmány
volt már, egy deszka félre volt dülve a sorból; ezen a résen
keresztül át lehetett látni, beszélgetni, sőt kezet is szorítani
egyik kertből a másikba.</p>
<p>– Nem a Filáksz kutyával vesződöm én, édes Katicza, hanem ezzel
a kutya prozodiával. Tudja maga, mi az a próza?</p>
<p>– Hogyne tudnám? Ma is sütöttem egy tepsivel. Adjak belőle? Ebéd
előtt van maga, vagy ebéd után?</p>
<p>– Minálunk mindig ebéd előtt van.</p>
<p>A Katicza aztán beszaladt a kamrába, kihozott a markában két
darabot abból a négyszögletű izéből, a mit <span class=
"pagenum"><a name="Page_63" id="Page_63">-63-</a></span> a magyarok
prózának neveznek. Nagyon jó az, csak gyomor kell hozzá.
Átnyujtotta a deszkarésen Palkónak.</p>
<p>– Ugyan, az Isten áldja meg, harapjon le belőle egy darabkát,
hogy ott folytathassam, a hol maga elkezdte.</p>
<p>Hát azt a szivességet is megtette neki Katicza.</p>
<p>Palkó aztán mohón tömte magába a zsíros körömfaladékot.</p>
<p>Azalatt persze hallgatott.</p>
<p>A házikó pitvarából élesen hangzott alá Están úr orrhangja:</p>
<p>– Paule! Cur non discis? (Palkó, mért nem tanulsz?)</p>
<p>Pál diák aztán tele pofával gajdolá: «szik drópáksz, anthráksz,
smiláksz…»</p>
<p>Katicza a földre ült le, úgy nevetett.</p>
<p>– Hát aztán mi hasznát veszi maga ennek a sok
<i>sálemálénak</i>, a mit bemagol?</p>
<p>– Soha sem én, sem a hetedik unokám sem veszi ennek semmi
hasznát e világi életben; de hát be kell vágnom; mert e nélkül nem
tehetem le az érettségi vizsgát: visszavetnek.</p>
<p>– Hát azt az érettségi vizsgát miért kell magának letenni?</p>
<p>– Azért, hogy a jogakadémiába átmehessek.</p>
<p>– Hát ott mit fog csinálni? Meddig tart az?</p>
<p>– Ott bizony az lesz, hogy utamba áll negyvenezer paragrafus s
azt mondja: «No most vagy te eszel meg minket, vagy mi eszünk meg
téged». Négy esztendőm van rá.</p>
<p>– Szent atyám! Négy esztendő! Hisz akkor már a füle mögé fogja
csavarni a bajuszát. Hát azután?</p>
<p>– Azután háromszor rigorozálok: leteszem a doktorátust.</p>
<p>– És azután?</p>
<p>– Azután beállok ügyvédbojtárnak s ha három esztendeig
<span class="pagenum"><a name="Page_64" id=
"Page_64">-64-</a></span> kiállom a koplalást, azalatt addig
kopogtatok sorba valamennyi hivatal-ajtón, míg valahol ott ragadok
diurnistának.</p>
<p>– S ez a vége?</p>
<p>– Nem! A vége az, hogy onnan is kidobnak.</p>
<p>– Hát nem nagy bolondság az magától, így rontani a termetét
ezzel a sok förtelmes tatárnyelvvel, a min semmi jótétlélek nem
beszél, mikor van magának annyi helyes esze, hogy úri módon
megélhetne utána?</p>
<p>– Hát honnan veszi azt maga, hogy én nekem van helyes eszem,
mikor az apám is, a tanárom is, meg a tanfelügyelő is mind azt
mondja, hogy válogatott nagy szamár vagyok.</p>
<p>– Hát elnézem én azt sokszor a kerítésen keresztül, mikor maga
nem veszi észre, hogyan ojtogatja be maga itt ebben a bozótos
kertben azokat a vadszilvafákat s esztendőre milyen pompás
őszibaraczkok, meg kajszin baraczkok teremnek rajta. A csipkékből
gyönyörű rózsák támadnak.</p>
<p>– Lassan beszéljen! Meg ne hallja az apám! Kitöri a nyakam, ha
megtudja, hogy kertészhajlamaim vannak.</p>
<p>– Bizony pedig az az első tudomány a világon. A kecskeméti
gyümölcsöt milliókért hordják ki a külföldre, még a hulladék
czefrének is akad vevője; de még olyan pálinkafőzőt nem láttam, a
ki a fiskálisok czefréjét vásárolná össze. Aztán nézze csak meg azt
a gyönyörű szőlőiskolát ott kinn a homokpusztán, a mi egy valóságos
paradicsom; pedig még nem rég csupa homokbuczka volt. Tavaly
szüretkor vitt ki magával az édes anyám. Ott is vannak ám diákok;
de azok nem gajdolnak ilyen furcsa verseket, hanem olyan okosan
tudnak beszélni az emberrel, hogy csupa gyönyörűség. Hát a maga
édes apjának is van ilyen nagy darab homokföldje; ha maga a
vinczellér-iskolában kitanulná azt a tudományt, a mihez
hajlandósága van, olyan uraságot <span class="pagenum"><a name=
"Page_65" id="Page_65">-65-</a></span> teremthetne rajta, hogy nem
cserélne még a vicispánynyal sem.</p>
<p>– Paule! Jam iterum non discis! (Palkó, már megint nem
tanulsz!)</p>
<p>– Hisz atacem, panacem…</p>
<p>Egyszer aztán csak rájött Están úr, hogy «kutya van a
kertben!»</p>
<p>Azért emeltette azt a nagy bolond kinai falat a két szomszéd
kert közé.</p>
<p>Ér is az valamit!</p>
<p>A Palkó felmászott a kertben a nagy körtefára: ezentúl onnan
társalgott a szép Katiczával. Están úr arra is rájött.</p>
<p>– Kvid fáczisz, nebulo, in arbore szedensz? (Mit csinálsz,
gézengúz, a fán ülve?)</p>
<p>– Tanulom a leczkémet, mint a peripatetikusok.</p>
<p>– Azine! Azok épen sétálva tanultak.</p>
<p>– Hát ’sz én is sétálok.</p>
<p>Máskor meg azon kapta a Palkót, hogy a vén körtefának minden
egyes idei hajtását beojtogatta.</p>
<p>– Kvid fáczisz iterum kum isztó arbore? (Mit csinálsz megint
azzal a fával?)</p>
<p>– <i>Fajfát</i> csinálok ebből a komisz körtéből.</p>
<p>Az igaz, hogy komisz egy gyümölcs termett rajta, a mit úgy
hínak, hogy «totya»-körte. Olyan az, mint a vaczkor. Őszszel úgy
verik le a póznával a fáról: akkor feltöltik a padlásra, mikor
aztán jól megfagyott, fekete lett, akkor ehetővé lesz. Megveszik a
gyerekek, meg a napszámosok.</p>
<p>Ezért még dühösebb lett Están úr. Hogy a lurkó el akarja rontani
az ő szent fáját, melynek első csemetéjét Uszubu ősapánk hozta
magával a «Körtvély»-tó mellől. Az igaz szittya totya-körtébe
franczia és belga erkölcstelen fajokat akar beojtani. No megállj,
te elfajzott korcs ivadék!</p>
<p>Hát még mikor a nemesi családfának beojtásáról lett szó!
<span class="pagenum"><a name="Page_66" id=
"Page_66">-66-</a></span></p>
<p>A karácsonyi szent ünnep közeledett. Liba Kis Jánosné asszonyom
udvarán rettenetes lármát csaptak a ludak, a kik Albion kedveért
feláldoztattak.</p>
<p>Ekkor történt meg Pugonyi Están uramon, hogy ő saját becses
személyében átlátogatott Liba Kis Jánosné asszonyom házához.</p>
<p>A polgártársnő épen nagy dologban volt.</p>
<p>Az <i>ambitust</i> végigülték a koppasztáshoz értő asszonyságok;
ő maga osztályozta a tollakat, külön a begyepelyhét, meg a goromba
tollat. A toll is nagy rubrikát képezett a gazdaságban. Csupa
pehely volt minden ruhája tőle. Nem is eresztette be a nemes urat
még a folyosóra sem, csak ott az utczaajtóban állt meg vele
diskurálni. Divat az Kecskeméten: az utczaajtóban fogadás.</p>
<p>– Jaj, kedves édes szomszéd uram, de rossz időben kegyeskedett
becses látogatásával megtisztelni. Csupa toll az egész házam. Ezt
egy nap alatt el kell végezni. Hajnalban indulok Londonba a
ludakkal.</p>
<p>– Nem is azért jöttem én át, – mondá Están úr, – hogy a
szomszédasszonyt dicső műveletében feltartóztassam, hanem épen
azért, mert tudom, hogy holnap útra fog kelni. Hát csak arra
akartam barátságosan figyelmeztetni, hogy ha elutazik Londonba,
ezúttal vigye magával a Katicza leányát is: az is hadd lássa meg
Albion fővárosát.</p>
<p>– Jajh, nem lehet annak itt hagyni a házat, édes szomszéduram.
Most kelnek javában a kis zsibák. Ha nincs, a ki rájuk ügyeljen,
fele a tojáshéjba fullad. Ezt nem lehet cselédre hagyni: ezt csak a
Katicza érti. Aztán folyvást vigyázni rá, hogy a macska el ne kapja
a kis libát.</p>
<p>Erre a szóra méregbe jött Pugonyi Están uram.</p>
<p>– De most nem arról van szó, hogy az én macskám kapja el a
szomszédasszony libáját, hanem, hogy a szomszédasszony libája
ragadja el az én macskámat. <span class="pagenum"><a name="Page_67"
id="Page_67">-67-</a></span></p>
<p>– Nem értem, nem értem. Ez nekem görögül van.</p>
<p>– Hát hogy a karácsonyi ünnepek következvén, az én fiam áperte
deklarálta, hogy ő nem megy légáczióba. Pedig Szlavoniába mehetne;
mert az olyan messze van, hogy egy diák se eligálja magának.</p>
<p>– Hát papnak neveli a fiát, szomszéduram?</p>
<p>– Neveli ám az ördög papnak a fiát! Az enyim juriszperitusz
lesz.</p>
<p>– Hát akkor minek menne legáczióba prédikálni?</p>
<p>– Azért, hogy ott a <i>dáciából</i> összekereshet annyit, a
mennyiből itthon kifizetheti a <i>didaktrumot</i>.</p>
<p>– Hát én nem tudom, mi az a diktrum-daktrum, hanem mondok én egy
igaz magyar szót a nemzetes úrnak, ha meg nem haragítanám vele.</p>
<p>– Hallgatom.</p>
<p>– Hát azt mondom én, hogy «nem eszünk annak a kutyának a
fogtából, a kit bottal kell hajtani a nyúl után». Mit kínozza a
nemzetes úr azt a szegény Palkó diákot azzal a sok veszekedett
Hübnerrel, ha neki magának nincs kedve a prókátorsághoz? Miért nem
adja be a vinczellér-képezdébe, a mihez esze is van, kedve is van,
jó keze is van. Hiszen prókátor annyi van már a világon, hogy
minden perre kettő is jut; de a jó vinczellért úgy keresik, mint a
hogyan a három királyok a Messiást. Aztán magának a nemzetes
uramnak is van a Falfáján egy nagy darab homokbuczkása; ha azt a
Pál úrfi megregáloztatná, beültetné jófajta szőlővel, négy esztendő
mulva, mikor a vinczellér-iskolát elvégezte s az önkéntes esztendőt
leszolgálta, egy olyan kapitális birtokot venne át benne, hogy nem
cserélne jövedelmet senki fiskálisával.</p>
<p>Están úr csak a fejét bólongatta folyvást ez ékesszólás
alatt.</p>
<p>– Tökéletesen az én fiamnak a programmja, a mit most
szomszédasszony elukubrált. Ő is épen ezt a kurrikulum vitaet
proponálta nekem, míg jó el <span class="pagenum"><a name="Page_68"
id="Page_68">-68-</a></span> nem tángáltam. Látszik, hogy innen
ered a szuggesztió.</p>
<p>– Én ugyan soha egy szót sem váltottam az úrfival.</p>
<p>– Maga nem, hanem a leánya.</p>
<p>– A’ bizony meglehet.</p>
<p>– De hát az a hiba, hogy az ilyesmi meglehet.</p>
<p>– Nem értem, hogy mi hiba volna benne? Hogy a fiatalok egymással
beszélgetnek, nyájaskodnak? Mink is úgy tettünk, mikor ifjak
voltunk. Nekem is volt egy diákom leánykoromban, a ki nekem
könyveket hordott olvasni; én meg pogácsával, túrós lepénynyel,
gomolyával traktáltam; de biz abból semmi hiba nem lett. Engem sem
strázsált az anyám: mégis becsületes maradtam. Jaj már annak a
leánynak, a kit az anyjának kell őrizni! A kecskeméti leánynak
hétköznap is annyi esze van, mint vasárnap, sátoros ünnepen meg még
egy kukuriczával több. Én bizony szintén nem hajduskodom a leányom
mögött.</p>
<p>– Úgy volt az régen, szomszédasszony, de most más világ van.
Bolond idők járnak. Nem nyithatok fel egy vasárnapi ujságot, hogy
azt ne olvassam belőle, hogy egy diákgyerek, egy gimnazista
összegabalyodott egy gyerekleánynyal s minthogy czéljukat el nem
érhették: vettek egy revolvert, piff-paff, agyonlőtték magukat.</p>
<p>– No, már én csak nem hagynám, hogy a leányom ilyen gyerekség
miatt agyonlője magát.</p>
<p>– Hát mit csinálna a szomszédasszony?</p>
<p>– Azt mondanám neki: azért bizony meg ne gyilkoljátok egymást.
Ha te is ilyen korán be akarod kötni a fejedet, a legény is alig
várja, hogy a torkán akadjon az Ádám csutája, hát Isten neki:
menjetek a paphoz, aztán húzzátok az igát!</p>
<p>Están úr felfújta a pofáját s nagyot sodort a bajuszán.</p>
<p>– De kettőn áll ám a vásár. Nem adják azt olyan szimpliciter,
mint a hízott libát. Az én fiam nemes ember. <span class=
"pagenum"><a name="Page_69" id="Page_69">-69-</a></span></p>
<p>– Már, édes Pugonyi Están uram, én nem tudom, hogy mi a
különbség a nemes ember, meg a pógár ember között: mert mind a
kettőnek keresztbe áll a szája az orra alatt; hanem azt tudom, hogy
mi különbség van a kenyér és kenyér között?</p>
<p>A szolgálók épen akkor hozták haza a péktől a kisült kenyereket.
A Liba Kis Jánosné asszonyom kenyere majd kiugrott a
szakajtó-kosárból, csak úgy ragyogott a barnapiros háta; a szép
sárga gyürkéje kétfelé dudorodva, valósággal nevetett az emberre; a
Pugonyí Están uramé meg fekete volt, mint az utcza-sár, lapos,
keletlen; s a hol egy oldalán kicsorbult a záklyás tészta, annak a
szederjes színe elárulta, hogy csupa csermelyés lisztből van sütve
ez a pikhercs.</p>
<p>– No hát tessék, nemzetes uram, mondja meg, hogy a kettőnké
közül melyik a nemes kenyér, melyik a pugris kenyér.</p>
<p>Están úr boszúsan kergette a <i>pilákat</i> dolgukra.</p>
<p>– Nem a kenyér teszi azt meg.</p>
<p>– No hát egyéb is akad még. Én a leányommal egész fixumfertig
stafirozást adok; s veszek neki, mikor férjhez adom, egy tanyát
tízezer forinton. Becsülettel kerestem, takarítottam meg:
gondoskodom róla. Hát a nemzetes úr hogy gondoskodott a fiáról? Mit
ád neki?</p>
<p>– Tudományt.</p>
<p>– Az jó neki sóra. Hát még?</p>
<p>– Aztán meg egy milliót.</p>
<p>Már erre csak azzal felelt Liba Kis Jánosné, hogy nagyot
kaczagott rajta.</p>
<p>– Rajtam pedig ne kaczagjon, Liba Kis Jánosné asszonyom. Mert
közöttünk van egy kis különbség. Az én predikátumom nem a ludak
szerezték. A maga leányán holtig rajta szárad a Liba Kis Katicza.
Az én fiamat pedig…</p>
<p>De már erre Kis Jánosné asszonyomat is elfutotta a méreg.
<span class="pagenum"><a name="Page_70" id=
"Page_70">-70-</a></span></p>
<p>– A maga fiát pedig úgy híjják az iskolában, hogy
«macskaherczeg».</p>
<p>– Macskaherczeg?</p>
<p>– Igenis; mert a nemzetes uramnak az a titulája városszerte,
hogy «macskakirály».</p>
<p>Azzal hirtelen befordult a menyecske az utczaajtón s csattanósan
becsapta azt a jól kifizetett szomszéd előtt.</p>
<p>Están úr alaposan le volt tromfolva.</p>
<p>– Macskakirály! Macskakirály! – dünnyögé hazáig; még otthon sem
tudta elfelejteni. A szobájában alig volt hová leülni; székek,
kanapé, ágy, mind teli volt macskával. A míg ő távol volt, addig
aludtak. A mint nyitotta az ajtót, egyszerre fölneszelt valamennyi;
nyujtózkodtak, görbe hátat csináltak, leugráltak, oda törlészkedtek
a lábához, s a mint végigvetette magát a pamlagon, felmásztak rá,
körülülték; az egyik mosdott, körülkenegetve a tenyerével a
pofáját, a másik dorombolt. Egy fekete-veres kandúrnak, ki a
sötétben ült, úgy világítottak a szemei. A kedvencz cziczája
odadusolta a fejét az ő borostás arczához.</p>
<p>– Macskakirály! Még miattatok esem csúfságba. Az ostoba
<i>gányó-had! Kukkó-nép! Tahó-fajzat!</i> Mit értenek hozzá? Nekik
persze a macska csak macska. Azt gondolják, Ful-Deákon túl nincsen
világ. Majd le lesznek pipálva egyszerre, úgy-e cziczuskám? Azért
is palotát építtetek a számotokra, mihelyt azt a milliót megkapom.
Macskavárost alapítok. Az lesz a neve, hogy «Gattopolis».</p>
<p>Két kis fia-czicza a nagy játszás közben úgy összekapaszkodott
az ágy alatt, hogy az egyik nyervákolni kezdett. Nem restelt
bebújni utánuk az ágy alá, igazságot tenni közöttük. A vétkest
kegyes oktató szavakkal megfeddé: «Nem szabad a testvéreknek
egymást megsérteni».</p>
<p>A szolgáló bejött, hozta a tejet a fazékban. Azt Están úr maga
szétosztá cseréptányérokba, az ujja hegyével <span class=
"pagenum"><a name="Page_71" id="Page_71">-71-</a></span>
megvizsgálva, hogy nem forró-e? Aztán a frissen sült kenyérből
aprított belé, kicsiny darabkákra széttépve. Azt szétosztá
családonkint a szoba külön plágáiba.</p>
<p>A szolgáló még azzal az impertinens kérdéssel alkalmatlankodik,
hogy «mit főzzünk ma ebédre?»</p>
<p>– Hát nézz szét a kamrában, a mit találsz.</p>
<p>A pila a kamrakulcs után tudakozódik.</p>
<p>– Csitt! Ne lármázz!</p>
<p>Están úr figyelmét egészen lefoglalja az a gyanús morgás, a mi a
kályhasutban keletkezik.</p>
<p>A kis tarka egeret fogott.</p>
<p>De milyen egeret?</p>
<p>Están úrnak egész czélszerűen berendezett egértenyészdéje volt.
Künn a tanyán összefogdostatta a poczikokat, aztán idebenn
befestette őket három színűre: a feje lett fekete, a két oldala
fehér és piros. Aztán eleresztette a szobában. Volt ott egérlyuk
elég, a hol letelepedhettek.</p>
<p>Csakugyan egy tarka egeret fogott el a czicza.</p>
<p>Megvan a varázslat!</p>
<p>Még játszik is az egérrel. Biztos a siker.</p>
<p>– Édes apám! – szólal meg a háta mögött egy hang.</p>
<p>– Ki a’?</p>
<p>Persze, hogy a Palkó.</p>
<p>– No, mit akarsz?</p>
<p>– Ha kegyeskednék édesapám kibújni onnan a padka alól.</p>
<p>– Szamár vagy, nem tudod megérteni, hogy miben működök.</p>
<p>– Hát csak azt akarom mondani, hogy már eligáltam: megyek, még
pedig tüstént indulok a legáczióba; mert Szlavonia messze van.</p>
<p>– Hm, hm. De megtértél egyszerre. Tegnap még semmi áron: ma meg
már egyszerre tüstént.</p>
<p>– Hát megtudtam, hogy a Katicza édes anyja elutazik <span class=
"pagenum"><a name="Page_72" id="Page_72">-72-</a></span>
karácsonyra Londonba, s nem akarom, hogy a Katicza becsületét
behomályosítsák a rossz nyelvek.</p>
<p>– No nézd az istentelent! Eddig csak szerelmes volt a
pógárleányba, most meg már becsüli is. Hiszen te országos
gonosztevő vagy!</p>
<p>– Azért is megyek el vezekleni Szlavoniába.</p>
<p>– No hát eredj: áldásom rád.</p>
<p>Az ilyen ünnepi legátusnak igazán egyszerű az útikészülete. Kap
egy mendikást úti kisérőnek, a ki viszi utána a vászonkuffert.
Ebben egy váltani való fehérneműje van, a selyemstóla, a mit
kölcsön kapott a kontraskribától, két rendbeli prédikáczió, meg a
kredenciális. Ez jön a mendikás hátára. Az oldalán meg a tarisznya
lóg az elemozsinával. A legátusnak magának csak a hosszúszárú
pipára van gondja. Így aztán ballagnak egymás nyomában, nagy
gyönyörűséggel; a hol kutat találnak, ott megitatnak, éjszakára
betérnek a parókhiára; a legátus a pap vendége, a mendikás a
rektoré. Fizetnek vidám adomákkal, meg új nótákkal. Kettejüknek
sincs egy garasa. Hanem becsület: az van. Hazatérett aztán már
nagyobb a terhük az összegyüjtött siklussal és kevesebb a
prédikáczióval.</p>
<p>Egy hét oda, két hét vissza: Kecskeméttől Szlavoniáig. De hát az
a tíz falu népe, a ki egyedül képviseli a magyar vallást a
horvát-szlavon királyságban, csak megérdemli, hogy évenkint
háromszor részeltessék az Isten igéjében; s bizony dicséretére
válik Kecskemétnek, hogy ő szolgáltatja a határon túl esett
atyafiaknak azt a drága malasztot.</p>
<p>A szlavoniai legátus hoz vissza magával kegyes adományokból
összegyült kerek tizenöt forintot. Szép pénz!</p>
<p>Új esztendő után néhány nappal került vissza a diák a szent
küldetésből.</p>
<p>Hát bizony egy karácsony és vízkereszt között végrehajtott
távgyaloglás után az ember nem lehet valami <span class=
"pagenum"><a name="Page_73" id="Page_73">-73-</a></span> elegáns
alak. Több ruha, csizma elvásott, mint a mennyi siklus
megmaradt.</p>
<p>Palkót még az a baleset is érte, hogy a dárdásának feltörte a
csizma a sarkát, az ott maradt Halason: magának kellett a hátán
hazaczipelni a vászonkuffert.</p>
<p>Az a vászon-kuffer olyanforma alkotmány, mint a mit a vándorló
legények hordanak a hátukon: csakhogy egyszerű fehérítetlen
vászonból készült.</p>
<p>– No, hát megkerültél, lurkó! – üdvözlé Están úr egyetlen
örökösét, a mint az betolta az ajtót a térdével. (Kulcsra nem nyilt
az: rugni kellett rajta.) Tudtam, hogy nem esz meg a farkas. Rossz
pénz nem vész el. Hát hoztál-e jó akkreditivát?</p>
<p>– Hoztam bizony egy olyan portentumot, hogy mikor azt meglátja
édes apám, a mestergerendáig fog ugrani örömében.</p>
<p>Azzal elkezdte a vászon-kuffer felső leffentyűjét kioldozni.</p>
<p>Azután belenyúlt s kihúzott belőle egy – kis, négyhetes
macskát.</p>
<p>Az még egész buta volt a bepakkolástól s csak úgy hunyorgatta az
összehúzott szemeit, fonálvékony hangon nyivákolva.</p>
<p>A kis állat háromszínű volt: fekete, veres, fehér.</p>
<p>– Itt van a háromszínű kandúr! Én találtam Szlavoniában: onnan
hoztam el.</p>
<p>De a helyett, hogy a gerendáig ugrott volna örömében Están úr,
kétségbeesetten kapott a taplósipkájához a két kezével:</p>
<p>– Mit cselekedtél? Szerencsétlen! Te apagyilkos! Te hazaáruló!
Hiszen ezáltal megfosztottad az apádat, megfosztottad
Magyarországot attól a dicsőségtől, hogy mi teremtettük meg a
háromszínű kandúrt. Átadtad a világhírt a horvátoknak. Mikor azt
megtudják, Starcsevics nemzetiségi kérdést csinál belőle,
Stroszmayer elkeresztelési <span class="pagenum"><a name="Page_74"
id="Page_74">-74-</a></span> pört indít miatta, s a horvát bán
felülteti a hadakat ellenünk.</p>
<p>– No de nem tudják meg. Én ezt a macskát úgy loptam.</p>
<p>– Loptad-e?</p>
<p>– Hát persze, hogy loptam. Macskát lopni szabad, sőt kötelesség.
Ezt a büntető kodex is megengedi. Nem tud erről senki semmit.</p>
<p>Están úr mégis elszomorodott.</p>
<p>Sok éven át kedvencz rögeszméje volt már a háromszínű kandúr
előállítása; az idén már bizonyos volt a siker felől (azokkal a
tarka egerekkel) s ime most egy simplex parasztasszony megelőzi
vele. No de mindegy, Amerikát sem Columbus után nevezték el, a ki
felfedezte. A haszon oroszlánrésze mégis ide esik.</p>
<p>– De nem fogod-e te ezt kifecsegni?</p>
<p>– Nemesi szavamra mondom, hogy nem.</p>
<p>– Ejh, húsz esztendős korodig nincs nemesi szavad. Esküdjél meg
nekem, hogy nem mondod el senkinek.</p>
<p>S azzal előkereste Verbőczyt s elmondatta Palkóval a zsidók
számára előírt eskü-mintát végtül-végig. Ebben aztán
megnyugodott.</p>
<p>Arra azután bekövetkezett a macska-princz inaugurácziója.</p>
<p>Az anyamacskák közül kiválasztatott egy, a ki még a dajka
szerepére alkalmatos. A többi macskanép kikergettetett a szobából.
Ennek a drága kincsnek Están úr ágyában csináltak helyet.</p>
<p>– No, fiú! Arany betükkel jegyezd fel ezt a napot a
kalendáriumodban. Mától fogva egy milliónak vagy az örököse!</p>
<p>– Nem anticzipálna édes apám ebből a millióból egy
fejelés-csizmára valót?</p>
<p>– Te! Te! Epikuréus! Mindig ilyen sybaritai ábrándok körül
csapong a te fantáziád. Tanulj már egyszer stoikus lenni. Diogenes
mezitláb járt. <span class="pagenum"><a name="Page_75" id=
"Page_75">-75-</a></span></p>
<p>Ez a váratlanul kedvező sorsfordulat azonban korántsem hatott
szelidítőleg Están úr kedélyére. Sőt inkább egy démoni ötletet
erősített meg benne. Teljes diadalának tudatában elhatározta, hogy
ezt a gőgös ellenfelét, ezt a fehér czipójával dicsekedő, leányára
nagyot tartó Liba Kis Jánosnét a fekete földig fogja legázolni.
Majd megmutatja neki, hogy mit tehet egy macskakirály.</p>
<p>Karácsonytól husvétig tizenhat hét. Odáig a háromszínű kandúr
nevelése teljesen be van fejezve. Készítettek a számára egy
rangjához illő fakalitkát: abban fogják Londonba elszállítani. Maga
Están úr viszi a kincset magával, ugyanekkor fog a Liba Kis Jánosné
is egy újabb szállítmány árúval útrakelni. Azt társul veszi maga
mellé. Majd bámulni fog ez a tudatlan asszony-személy, mikor
tapasztalni fogja, hogy az ő szomszédura milyen hatalmas
szónoklatokat tart az angoloknak! Milyen becsületben részesül
közöttük. S aztán, mikor egyszer kezében lesz az a százezer font
sterling, nyakában a Society aranylánczon függő medaillonja: akkor
érezze a maga teljes semmiségét ez a felfuvalkodott asszony! Lássa
meg egyszerre, hogy micsoda nagy tenger választja el kettőjüket
egymástól!</p>
<p>Húsvét közeledtével úgy tett, mintha ő keresné a barátságát Kis
Jánosnénak. Összebeszéltek, hogy együtt utazzanak. Az asszonyságnak
is tetszett ez. «Majd csinálok én szomszéduramnak is helyet az én
szállásomon. Rég ismer a gazda. Elférünk ám egy szobában is. Nem
szól meg érte bennünket senki.»</p>
<p>(Pedig bizony még az özvegy egészen java menyecske volt; csak a
leánya miatt nem ment újra férjhez.)</p>
<p>A nagy hét szépen elkövetkezett: a Palkó megint elment
legáczióba, hogy a Katicza meg ne sértődjék; a két szülő nyugodtan
pályázhatott London felé, az egyik a világhírű kandúrjával, a másik
a lúdjaival. Megérkeztek nagy baj nélkül. Az özvegy rátalált a régi
szállására, a szokott szobájába, a hol volt két ágy is: egyik
<span class="pagenum"><a name="Page_76" id=
"Page_76">-76-</a></span> a másik fölött, a hogy a hajók
kajütjeiben szokás. – Korán reggel érkezvén meg, nem is
vesztegették a fényes napot pihenéssel, hanem láttak a sürgős
dolgaik után. Están úrnak nem volt maradása, sietett a macskát
rejtő kaliczkával az adresszált helyre. Nem is volt szüksége
kalauzra, hisz a zsebében volt London mappája: abból ő majd
eligazodik.</p>
<p>A boarding-house tulajdonosa azonban obligát kiváncsisággal
tudakozódék a már jól ismert régi vendégénél az ujonérkezett szálló
kilétéről, mivelhogy azt neki a rendőrhivatalnál be kell
jelenteni.</p>
<p>Az angol miszter és a magyar misziz között olyanformán folyott
az értekezés, hogy volt egy angol-magyar s magyar-angol
zsebszótáruk: a mi szót aztán egymással meg akartak értetni, azt
leírta a kérdező egy palatáblára: a másik kikereste a szótárból
betürendben s meg volt az egyetértés.</p>
<p>A nevét maga beírta a vendégkönyvbe Están úr; a gazda azt
szerette volna tudni, hogy mi ő? – Kis Jánosné mondá meg neki: «Ő
az én szomszéduram». Az anglus csak az utolsó szót kereste meg a
szótárban. Az «uram»-nak van ott tízféle értelem is adva. Kikereste
a legalkalmasabbat: «husband», azt írva be a bejelentési
czédulába.</p>
<p>Liba Kis Jánosné asszonyomnak aztán volt elég dolga, hogy a
máséval ne törődjék. A tavaszi szállítmánynyal ugyan vigyázni kell,
hogy az ember szégyent ne valljon vele. De hát csekély kárvallással
mindenen átesett: mégis szép haszna maradt az utazásból.</p>
<p>Mehetett volna már haza Kecskemétre, ha az utitársa előkerült
volna. De az, a mióta a szállásáról eltávozott, hírt sem hallatott
magáról. Várt rá két nap, három nap; akkor aztán megsokalta a
dolgot. «Itt csak nem hagyom a szomszéduramat, – mondá magában, –
az nem volna becsület. Hátha valami baja történt? Hátha eltévedt
ebben a nagy városban? Gyámoltalan ám az <span class=
"pagenum"><a name="Page_77" id="Page_77">-77-</a></span> ilyen
tudós ember. Hátha megölték az egy milliójáért?» Fogta magát,
felment a City rendőrhivatalába. Están úr mindig azt hajtotta
előtte, hogy az a Society, a ki a háromszínű kandúr kedvéért
alakult, ott tartja a székhelyét a Cityben. Kis Jánosné sohasem
járt a Cityben. De az angol konstablerek olyan jó emberek, hogy
útbaigazítják még azt is, a kinek nem értik a szavát. Addig adták
kézről-kézre, míg eljutott abba a nagy palotába, a hol a
rendőrsereg referál mindennap, hogy hány ember jött be a City
huszonnégy átjáróján s hány ember ment ki rajta.<a name=
"FNanchor_1" id="FNanchor_1"></a><a href="#Footnote_1" class=
"fnanchor">1)</a> A tudósnak ide kellett jönni, mert itt van az a
nagy állattenyésztő társaság, a ki az ő millióját kifizeti a
háromszínű kandúrért. Ott előmutatta Kis Jánosné az útlevelét,
abból beírták a nevét egy nagy lajstromba. Akkor csak arra kellett
várnia, a míg a nevét kiáltja a sheriff vagy ki a tatár?</p>
<p>A nevét már megtanulta. Arra készen volt, hogy mikor azt
mondják: «<i>Lájbekisz Dzsenuszni</i>», az annyit tesz, hogy Liba
Kis Jánosné. A szállásadó gazdája is ezen a néven tisztelte.</p>
<p>Mikor tehát misziz Lájbekisz Dzsenusznira került a felhivás,
szépen rendbeszedte magát, bement az alderman elé s azt becsülettel
üdvözölte, megadva neki a tituláját:</p>
<p>«Tekintetes Alelőlülő úr!»</p>
<p>– Ah! – mondá a főhivatalnok, – Turkish woman!</p>
<p>Azt hitte, hogy <i>Allah</i> dicséretét zengi az asszony.</p>
<p>Hivatta a török tolmácsot.</p>
<p>Azzal pedig nem értették meg egymást.</p>
<p>Liba Kis Jánosné gyorsan feltalálta magát. A falon volt egy
rengeteg nagy térkép. Az umbrélája végével odabökött, a hol a
Tisza-Duna köze van.</p>
<p>Erről aztán megtudták, hogy miféle nemzet: «Höngerien wumen».
Hozattak neki magyar tolmácsot. Jó <span class="pagenum"><a name=
"Page_78" id="Page_78">-78-</a></span> becsületes zsidóképű ember
volt. Azzal aztán megértették egymást. Elmondta, hogy mi hozta ide.
Egy útitársát keresi, a ki már három nap óta elveszett. Leírta a
nevét egy táblára krétával: <i>Pugonyi Están</i>.</p>
<p>– <i>Pogány isten</i>, – olvasá az alderman.</p>
<p>– Nem pogány isten az, kérem alássan, mert az jó, becsületes
keresztyén kálvinista ember.</p>
<p>Az alderman komolyan mutatá a felkrétázott nevet a táblán. Ide
van írva Pugonyi Están. Arról ő nem tehet, hogy azt angolul úgy
olvassák, hogy «pogány isten».</p>
<p>Ismertető jelei: egy zöldre festett kaliczka, a miben egy
háromszínű kandúr van.</p>
<p>Mindjárt akadt gazdája! A bizony itt van bezárva, a megfigyelő
osztályban. Egy lunatikus, a ki egy macskát hord magával s beszél
valami olyan nyelven, a mit semmi nemzetbeli tolmács meg nem ért.
Csak annyit vehetni ki a szavából, hogy egy millió kellene neki.
Vezessék elő!</p>
<p>Hát bizony a jámbor Pugonyi Están uramra már a kényszerzubbonyt
is ráadták, s ha a szomszédasszonya érte nem jön, biz oda kerül a
lunatik-azilba: mint a holdból ide esett ember.</p>
<p>– No, itt van. Ez az! Ezt keresem! – kiáltá Lájbekisz Dzsenuszni
asszony.</p>
<p>De Están úr most már igazán dühös volt. Restellte, hogy ilyen
poziturában kerül Liba Kis Jánosné szeme elé, a két keze összevarrt
ujjú kabátba dugva. Szörnyen protestált a letartóztatása ellen,
persze azon az angol nyelven, a mit ő tanult.</p>
<p>– Hát miért nem beszél az úr magyarul, ha magyar? – kiálta rá a
tolmács.</p>
<p>– Azért, mert tudok angolul.</p>
<p>– De azt itt senki sem érti.</p>
<p>– Mert ostobák vagytok! Nem úgy ejtitek ki az angol szót, a hogy
írva van. Én beszélem helyesen.</p>
<p>– Már, édes pogány isten úr, «száj fairisz Rumi, <span class=
"pagenum"><a name="Page_79" id="Page_79">-79-</a></span> ruménu
vájvitu muri». (Si fueris Romæ, Romano vivito more.)</p>
<p>Erre megadta magát s magyarul beszélt.</p>
<p>Ekkor aztán levették róla a kényszerzubbonyt.</p>
<p>– Hát mi jogon fosztottak meg engemet, szabad magyar nemest, a
szabadságomtól, a szabad Albionban?</p>
<p>– Azért, mert az úr nem akart érthető nyelven beszélni, nem
engedelmeskedett a konstáblernek s engedély nélkül
majomtánczoltatással foglalkozott a City utczáin, – magyarázá a
tolmács.</p>
<p>– Foglalkozott ám az apátok lelke majomtánczoltatással! Az a
híres háromszínű kandúr volt, a mire százezer font sterling díjat
tűzött ki a Zoological Paradoxies-társulat. Ez a díj engem illet,
jog és törvény szerint.</p>
<p>Az eleven telefon, a magyar tolmács előadá az aldermannak Están
úr válaszát.</p>
<p>Az alderman még egy pápaszemet tett fel az orrára. Ezt az embert
jobban meg kell nézni.</p>
<p>– Honnan vette miszter Pogány Isten ezt a mesét?</p>
<p>– Ott van kinyomtatva az Irish Advertiserben.</p>
<p>Erre valamennyi anglus, a ki jelen volt, mind elkezdett nevetni,
a tolmács maga is alig tudott szóhoz jutni a nagy kaczagástól.</p>
<p>– Miszter Pogány Isten, az a lap a hazugságok gyára, még a neve
is hazugság, mert nem irlandi s nem advertiser. Ez ex professo űzi
a hamis hír gyártását s bátran kitűzhetne egy millió font
sterlinget annak, a ki a hirei közt egy igazat ki bir mutatni. Az a
Zoological Paradoxies-társulat nem létezett soha.</p>
<p>Pugonyi Están úr nagyon megvakarta erre a szóra a fejét.</p>
<p>– Hát aztán az én háromszínű kanduromból mi lett?</p>
<p>Erre a kérdésre a jelenlevő rendőrorvos adott választ.</p>
<p>– Az bizony, minthogy víziszony jelei mutatkoztak rajta,
rendőrorvosi intézkedés folytán gázzal megfojtatott. <span class=
"pagenum"><a name="Page_80" id="Page_80">-80-</a></span> Egyébiránt
mint természetrajzi ritkaság átadatott a zoological-múzeumnak, mely
kitömeti s a bőreért fizet a tulajdonosnak – tizenkét
shillinget.</p>
<p>Tizenkét shilling – százezer font sterling helyett! Ez bizony
erős devalváció. De a dicsőség mégis megvan! A háromszínű kandúr a
londoni múzeumba kerül.</p>
<p>– Kérek én erről czertifikátot kiadatni, hogy a háromszínű
kanduromat a londoni zoological-múzeum megvásárolta.</p>
<p>Az megigérték neki, hogy majd helyébe fogják küldeni, – nem megy
az olyan hamar.</p>
<p>– Hát már most elmehetek?</p>
<p>– De még addig egyelőre letartóztatva marad, míg az
«illetéktelen állatmutogatás által elkövetett kihágás miatti
rendőri följelentésből származott ügye» le nem bonyolíttatik. Hanem
ha letesz száz font sterling óvadékot…</p>
<p>– Száz font sterlinget? Olyan úr nincs Kecskeméten.</p>
<p>– De bizony csak van! – kiálta a tolmács fülébe Liba Kis Jánosné
asszonyom, s azzal felkapva a felső rokolyáját, kihúzta az alsó
kantusa zsebéből a kötött erszényét s oda pengetett az alderman elé
az asztalra száz nehéz arany szoverényt. – Még nem is csappant meg
az erszény.</p>
<p>– Így rendben van.</p>
<p>Most már csak a lakását kellett megtudni az inkattusnak, az is
rögtön előkerült a szállásadók bejelentési czéduláiból.</p>
<p>Mikor az alderman a tikettet szemügyre vette, egyszerre
négyszegletűre szaladt az ábrázatja a mosolygástól: azt látta meg
benne, hogy «husband».</p>
<p>Odább adta a czédulát a sheriffnek, a sheriff a coronernek, a
coroner a tolmácsnak; mindegyik nagyot mosolygott és a fejét
csóválta.</p>
<p>Az alderman legyőzte az arczán a mosolygást félig-meddig a
hivatalos tekintély szigorával. <span class="pagenum"><a name=
"Page_81" id="Page_81">-81-</a></span></p>
<p>– Missziz Lájbekisz Dzsenuszni, hiszen ha önnek miszter Pogány
Isten husbandja, akkor nincs szükség a száz font óvadékra, seperje
vissza az erszényébe. Elég az ön személyes kezessége, a ki tíz év
óta bejegyzett firma a poultry-hallban. Viheti a husbandot
haza.</p>
<p>Pugonyi Están uram lisztté volt őrölve, sőt új tésztává
átgyúrva.</p>
<p>Ő akarta kincshalmazával és dicsőségével eltemetni ezt a
tudatlan polgárnőt s most meg kellett érnie, hogy az szórja tele
marokkal az aranyat az ő kiváltására s a míg őt, a nagy
tudományossága mellett, lunatikusnak fogják el, addig a
szomszédasszonynak, a libaárusnőnek egy szava elég, hogy arra őt
szabadon bocsássák.</p>
<p>Liba Kis Jánosné asszonyom szépen megköszönte az aldermannak a
kegyességét s megigérte, hogy ő nagysága feleségének egy bödön
lúdzsírral fog kedveskedni a legközelebbi alkalommal.</p>
<p>– Nos hát, miszter Pogány Isten, – mondá a tolmács (az alderman
szavai nyomán), – ő felsége, a legkecsesebb királynő országaiban az
a szokás, hogy mikor egy dzsentlment az ő miledije a dutyiból
kiszabadít, az akkor annak kezet csókol.</p>
<p>Még annak is meg kellett történni, hogy Pugonyi Están uram kezet
csókoljon Liba Kis Jánosné asszonyomnak: Albion szemeláttára.</p>
<p>Mikor aztán hazakerültek a szállásukra (az omnibuszon a száját
sem nyitotta fel Están úr), azt mondá a szomszédasszonyának:</p>
<p>– Tudja-e, szomszédasszony, hogy mi az a «husband», a mit ez a
fránya boardingos az én nácionálemba beírt?</p>
<p>– Azt gondolom, hogy afféle <i>hózentráger</i>.</p>
<p>– Szimbolice igenis, de etimologice azt teszi, hogy «férj». Én
mint a maga férje vagyok bejelentve. Már most, ha azt nem akarjuk,
hogy mind a kettőnket esmeg becsukjanak hamis bejelentésért,
hamarosan szaladnunk kell a gretnagreeni kovácshoz és megesküdni.
<span class="pagenum"><a name="Page_82" id=
"Page_82">-82-</a></span></p>
<p>– Azt a bolondot csak nem teszszük. Sok volna az már nekünk,
hanem ha akar a szomszéduram valami összeköttetésbe lépni velem,
hát akkor legyen nászuram, én meg magának nászasszonya. A fiatalok
dolga az, hogy szeressék egymást. A várt millió már úgyis leolvadt
tizenkét shillingre.</p>
<p>– De megmaradt a dicsőség – aztán meg a nemesi levél.</p>
<p>– Hát tudja mit, szomszéduram, a macskabőreért már kapott
tizenkét shillinget, a kutyabőreért adok én huszonnégyet.</p>
<p>Están úr nagyon megorrolt ezért a szóért.</p>
<p>– Asszonyság! Ilyen szent dolgokról nem szabad efféle frivol,
profán hangon beszélni. Ez nem tréfa tárgya. A nemesi armális!</p>
<p>– Nem is tréfálok, 1848 óta mindnyájan nemesek lettünk. A mi
apáink is vérrel szerezték ezt a nemességet. Nem együtt harczolt-e
Pugonyi Están uram édes apja az én apámmal? Ugyanabban a szolnoki
ütközetben, a hol a Pugonyi Están uram apja egy golyót kapott a
lábába, az én apám meg, mint huszár, levágta a maga
svalizsérját.</p>
<p>– No, ez szép szó volt szomszédasszonyomtól: «mindnyájan nemes
emberek lettünk». Így értelmezve én is elfogadom az
<i>egyenlőséget</i>; de nem abban az értelemben, hogy «mindnyájan
egyformán parasztok lettünk».</p>
<p>– Hát alkudjunk meg, szomszéduram. Tegyük össze, a mi jó, s
oszszuk ketté, a mi rossz. Én is lépek egyet, szomszéduram is
egyet. Mondjuk, hogy mindnyájan egyformán <i>polgárok</i>
lettünk.</p>
<p>– Tyhű! Azt a fűzfán fütyülő rézangyalát! De már «pógár»-nak nem
hagyom magam neveztetni! Inkább paraszt!</p>
<p>– Hát hiszen az is becsület. A paraszt tenyere szorítja össze a
kévét s ez a kéve a mi hazánk. Hányszor olvastam én már az ujságban
azt a szót, hogy a «munka <span class="pagenum"><a name="Page_83"
id="Page_83">-83-</a></span> megnemesít». No, hát akkor a paraszt
az igazi nemes ember.</p>
<p>– Addig-addig, hogy rádisputál szomszédasszony, hogy a Palkó
fiamból vinczellért csináljak.</p>
<p>– Biz azt akarom én. Mit erőlteti szomszéduram, ha nincs kedve a
tudós könyvekhez? Mit ér neki, ha keresztül ötöl-hatol a keserves
iskolán, ha nagy kérésre, kunyorálásra, meg a képviselőnk
közbenjárására áteresztik a vizsgákon, aztán megkapja a pecsétes
levelet, a mibe mindjárt szalonnát takarhatna, ha volna szalonnája?
Nem nagyobb nemesség-e annál egy darab puszta földjét az országnak
gyümölcstermő paradicsommá átváltoztatni? Bizony, bizony mondom,
szomszéduram, hogy akkor lesz ez a Magyarország boldog, ha a
czímerében öt veres mező helyébe zöld mezőket fognak festeni
valaha.</p>
<p>– De már ilyen vakmerőséget mondani! Még talán az én nemesi
czímeremben levő kardos kézbe is kertészfűrészt adna a
szomszédasszony?</p>
<p>– Azt biz én. S attul öröm és boldogság szállna szomszéduram
házára.</p>
<p>Pugonyi Están uram nem szólt többet. Elővette a tajtékpipáját,
megtömte dohánynyal, kicsiholt, rátette az égő taplót, rácsukta az
ezüstkupakot, kettőt szítt belőle s akkor a pipát az agyarára
szorítva, azt dörmögé félszájszegletből:</p>
<p>– Hun van hát az a huszonnégy shilling?</p>
<p class="center">*</p>
<p>A Palkó ezalatt megjárta a maga legáczióját. Tavasz lévén, a
szlavoniai pátriát el-eligálta előle más jobb tanulódiák, neki
maradt Bergengóczia: ott összesepert hat forintot csupa
négykrajczárosokban. Ez épen elég volt neki arra, hogy a
zsibárusnál egy revolvert vegyen.</p>
<p>Azzal aztán elment vizitet tenni a Katiczához.</p>
<p>Jól nevelt leány, mikor az anyja nincs otthon, csak az ablakban
szokta fogadni a látogató ifjút. <span class="pagenum"><a name=
"Page_84" id="Page_84">-84-</a></span></p>
<p>– Bucsúzni jöttem magához, Katicza.</p>
<p>– Hová készül?</p>
<p>– Nagyon messze. Az apám azt mondta, hogy a mint visszajön
Londonból, azzal a százezer font sterlinggel, engemet azonnal
elküld Angliába: ott fogom folytatni a tanulmányaimat. Én azonban
még messzebb akarok menni. Oda fel ni! A hol a hold tanítja a
csillagokat ábéczére. Oda csak nem jön utánam az a sok kutya
grammatika!</p>
<p>Meg is mutatta a leánynak a beszerzett forgópisztolyt.</p>
<p>A leányzó, bevett szokás szerint, arra kérte szíve
választottját, hogy arra az útra őtet is vigye magával. S a hogy
regényolvasott ifjú szerelmesekhez illik, kölcsönösen beleegyeztek,
hogy a mint a szülők hazaérkeznek, megszerzik azoknak a drága
meglepetést: kettős öngyilkosságukkal! Az iskolás diákok már
tizenhét éves korukban megunják az életet. Nem a diákoknak a hibája
ám ez; hanem annak az életnek.</p>
<p>Ki volt ez csinálva szépen. A Katicza meg is stikkolta már a
szemfödelét.</p>
<p>Mikor aztán hazaérkezett a két szülő: Están úr oda czitálta maga
elé a Palkó fiút, s nagy büszkeséggel vonta elő a bundája zsebéből
a zoological-múzeum czertifikátját a kitüntetésben részesített
háromszínű kandúrról. (Az árát nem írták bele.)</p>
<p>– No látod, ficzkó! A tudomány meg nem csal. Ime, a háromszínű
kandúr Anglia legfényesebb múzeumában pompázik. A díját is
kifizették s én vettem neked rajta – ide nézz – egy pompás szép
<i>kertészkést fűrészszel</i>.</p>
<p>Erre a szóra aztán nyakába borult az öregnek Palkó diák,
összecsókolta az orczáját, telesírta a gallérját – s aztán nem volt
szó többé se Angliába, se a holdba utazásról.</p>
<p class="center">*</p>
<p><span class="pagenum"><a name="Page_85" id=
"Page_85">-85-</a></span></p>
<p>Azóta elmult annyi esztendő, a mennyi szükséges, hogy a fiatal
embernek benőjön a feje lágya s a homoki szőlő termővé legyen. S
most már Liba Kis Jánosné asszonyom együtt jár minden évben a
londoni piaczra Pugonyi Pálné asszonynyal, a leányával; az egyik
ludakat, a másik muskotály szőlőket szállít az ángliusoknak. Están
úr is fehér czipót eszik már csermelyés vakarcs helyett.</p>
<p>Mégis jó volt azt a háromszinű kandúrt <i>megkölteni!</i></p>
<hr class="chap" />
<p><span class="pagenum"><a name="Page_86" id=
"Page_86">-86-</a></span></p>
<div class="chapter">
<h2>MELYIK A FÉRFI?</h2>
</div>
<p>Mikor a derék, becsületes Handa Péter uram a fiát Andrásnak
kereszteltette, nem gondolta meg, hogy azt a teljes életében Handa
Bandinak fogják nevezni, a mi egy betű különbséggel valami
czivakodást jelent magyarul.</p>
<p>Már az iskolában elkezdték a csufondároskodást a pajtásai, a
mire különben a fiú maga adott okot. Az a szokása volt, hogy minden
tanulótársának adott valami csúfnevet, a mi azon örökké rajta
száradt. A tanítói sem menekültek meg tőle. Született csúfolódó
volt. Előre ki volt jelölve az életszekere. Ebből ujságíró lesz,
vagy képviselő – akár mind a kettő.</p>
<p>A hazai tanulmányokból kinőve, mint <i>végzett</i> ember,
elutazott Angliába, a britt törvénykezést és parlamenti életet
alaposan tanulmányozni.</p>
<p>Ez is valami hallatlan.</p>
<p>Hogy egy magyar ember Angliába menjen bölcsességet és szokásokat
elsajátítani.</p>
<p>No de hát elsajátította.</p>
<p>Mikor Pestre visszakerült, már tökéletes angol volt. Szép arcza
simára borotválva, haja à la Liszt Ferencz.</p>
<p>Viselete épen megkülönböztette minden rendes embertől. Magas
inggallérjai csodaszámba mentek, ruháinak szabása daczolt minden
divattal, czipői fölött szarvasbőr kamáslit viselt s volt egy
felsőkabátja, mely alól kilátszottak a frakkja szárnyai (mindig
frakkot <span class="pagenum"><a name="Page_87" id=
"Page_87">-87-</a></span> hordott) s ezen a kabáton csak négy gomb
volt elől gyöngyházból, de azok olyan nagyok voltak, mint egy
fagylaltos csésze. Erről mindenki ráismert messziről; mert ilyen a
szárazföldön nem termett második.</p>
<p>Sok női tulajdonság volt benne. Maga a hangja magas és csengő
volt: hát még a fecsegése! Fecsegni csak nők tudnak, csak nekik van
gyors szellemi fölfogásuk, hogy egyszerre tudjanak látni, hallani,
beszélni. Ilyen adománynyal birt Bandi. És a mi a legkiválóbb
minősítés: értett az emberszóláshoz. Csupa élvezet volt hallgatni
az asztaltársaságban. Egy asszony veszett el benne.</p>
<p>A mint az első czikkei megjelentek egy hirlapban, azok nagy
feltünést keltettek pikáns, csípős, eddig szokatlan tenoruknál
fogva, de még inkább merész irányzatukért. Gúny, szatira villogott
soraiból; főfeladatának tartotta a bevett közvéleménynyel
szembeszállni, olyan állításokkal lepni meg a közönséget, a miknek
a nagy tömeg az ellenkezőjét vallotta. Meg mert támadni olyan
ideálokat, a miket eddig a közérzület sérthetetleneknek tartott, s
fűszerezve volt a stilusa elmés élczekkel, véleményét támogatták
széles ismeretet eláruló idézetek, nagy államférfiak, világhírű
czelebritások emlékezetes mondásai. Egy könyvtár volt a fejében.
Diplomaták, művészek és művésznők neki mind modellt álltak. A nagy
financièrekkel azt csinálta, a mit akart. A szultán palotáján
keresztül látott, s a legtitkosabb királyi jelenetekről részletesen
értesülve volt. Azt meg épen nagyon jól tudta, hogy hol vannak
készülőben szenzácziós válóperek magasabb régiókban.</p>
<p>A kiadója nagyon háládatos volt iránta: lapja terjedt. A három
nyilas (ez volt az írói jegye) czikkei általános hatást keltettek.
Tele voltak azok szikrázó elmésséggel, erős kifejezései <i>repülő
szavakká</i> váltak, harapásától, csipkedésétől félt minden
jótétlélek. Azok miatt került a lap radikális hírbe. <span class=
"pagenum"><a name="Page_88" id="Page_88">-88-</a></span></p>
<p>A konzervativ sajtó emberei próbáltak vele szembeszállni, de
mind kudarczot vallottak. Egy szójáték elég volt az ellenség
kivégzésére. Végre aztán egy juste milieu lap vette föl ellene a
harczot, egy új irodalmi nagy tehetség támadt egyenesen a három
nyilas lehetetlenné tételére, ennek az írói jegye volt a három
mérleg. Ez is használta a kiméletlenség fegyverét: fullánk ellen
fullánkot, buzogány ellen buzogányt. Ráolvasta Handa Bandira, hogy
minden ismerete, tudákossága nyegleség, idézései merő
hamisítványok, adatai fikcziók, azok a híres emberek sohasem
mondták a csattanós kifejezéseket, az élczei nem eredetiek:
föltalálhatók mind Saphir Humoristisches Conversations Lexiconában,
az angol Punchban, a Fliegende Blätterben, a Kladderadatschban.</p>
<p>Ebből azután nagy harcz lett: a két ellenfél, a nyilas és a
mérleges, keményen egymásba harapott. A közönségnek ez rendkívül
tetszett. Mindenki ott kezdte a lapot olvasni, a hol az ő
polemiájuk foglalta el a rendes tárcza rovatát. Két egyenrangú
szellem ragyogtatta egymást fölülmuló rendkívüli tehetségét.</p>
<p>Csak jó hosszú idő mulva árulta el valaki, hogy ez a két
szellemi gladiátor – egy és ugyanazon személy. Az egyik lapba is, a
másikba is Handa Bandi írja azokat a gúnytól mérgezett czikkeket és
perlekedik magamagával, csinál pártot és ellenpártot, gyakorol
kritikát és ellenkritikát, politikai kérdések felett késhegyig menő
harczot folytat, támad és visszaver, merész eszméket szül, s
ugyanazokat kiméletlenül leöldösi. És mindezt egy és ugyanazon toll
írja: csakhogy az egyik lapnak violaszín tintával ír, a másiknak
alizarinzölddel.</p>
<p>Ez a leleplezés általános szenzácziót idézett elő.</p>
<p>Lehet rá fogadni, hogy az a <i>harmadik</i> «valaki», a ki e
leálarczozást cselekedte, megint csak ő maga volt, a Handa Bandi.
<span class="pagenum"><a name="Page_89" id=
"Page_89">-89-</a></span></p>
<p>Mi szüksége lehetett erre?</p>
<p>Az, hogy saját lapot akart kiadni. Ismerte jól a maga
közönségét. Tetszik az annak, ha valaki bolonddá tudja tenni, de
elmésen, új methodussal.</p>
<p>«Darázsfészek» volt a hetilap czíme. Illusztrált lap volt:
karrikaturái is egész új methodust teremtettek. Tódult hozzá az
előfizető sereg. A czíme elárulta a tartalmát, s a tartalma
megfelelt a czímnek. Minden szám hozta egy-egy országos nagyság
torzképét, kisérve a nagy ember (és asszony) szarkasztikus
életleírásával. Nem volt ez előtt senkise szent és megcsíphetetlen.
Jaj volt annak az alaknak, a kit állandó figurájává tett, az
százféle változatban mulattatá az olvasó világot.</p>
<p>Aztán mindenről értesülve volt, a mi csak darázscsípésre méltó.
Zárt értekezletek, titkos paktumok, tervek, a mik még csak
szándékban léteznek, eltussoltnak látszó visszaélések mind prédául
estek a szatira közlönyének. Zárt ajtó, függöny, spanyolfal nem
biztosította előtte a titkot, és a hol nem adta ki az árulkodás,
pótolta a ráfogás. S legtöbbször a koholmány az igaz.</p>
<p>Mert ehhez a mesterséghez nem elég a szellemi tehetség: élni is
kell tudni. Együtt élni a világgal, mindenütt megjelenni és vezetni
a <i>bohémet;</i> éjszakákat együtt tölteni a világfutókkal. A
darázsnak mézet is kell gyűjteni.</p>
<p>Ez élni szerető mindenféle zseniknek voltak híres tanyáik, a hol
naponkint, esténkint találkoztak. A <i>kis pipa</i>, a
<i>kávéforrás</i>, a <i>mezítlábos</i>, a <i>politikus szatócs</i>,
a <i>márványmenyasszony</i>, a <i>burgzsandár</i>, a hol a «fiatal
óriások» összegyűltek, poharazás közben eszmeharczot vívtak, s a ki
a legjobban győzte (a bort és a vitatkozást), az lett a
champion.</p>
<p>Egyszer aztán felszínre vetődött valami új merénylet a
gasztronomia világában. Az eszmét Londonból hozta magával Handa
Bandi. Itt talált vállalkozóra, a ki azt gyakorlativá tegye. Egy
vendéglős éttermet nyitott, a <span class="pagenum"><a name=
"Page_90" id="Page_90">-90-</a></span> melyben a felszolgáló
személyzet mind leány volt; de férfiruhában. Rövid időn kedvencz
tanyája lett az élni szeretőknek. A férfinak öltözött leányok
természetesen férfinevet is viseltek.</p>
<p>Illem és közerkölcsiség tekintetében semmi kifogásra nem volt
helyes ok. Szokatlan volt s ez tetszett.</p>
<p>A leányok elgondolhatóan mind szépek voltak.</p>
<p>Feltünő volt közöttük egy magas karcsú alak, a ki arczban nagyon
hasonlított Bandihoz: ha egymás mellé tették a fejüket, alig
lehetett felismerni, melyik az egyik, melyik a másik. Annak is
gesztenyeszínű haja volt, s à la Liszt Ferencz körülnyírva.</p>
<p>Azt suttogták, hogy jó családból való.</p>
<p>S igen sokszor tették így egymás mellé a fejüket.</p>
<p>No, az még szabad.</p>
<p>Egyszer azt mondta Bandi a leánynak:</p>
<p>– Ide hallgass rám, <i>te</i> Károly. (A leányoknak férfineveik
voltak, s e néven tegezték őket.)</p>
<p>– Hallgatok.</p>
<p>– Én <i>magából</i> Karolinát akarok csinálni.</p>
<p>– Hogyan?</p>
<p>– Úgy, hogy elveszem feleségül.</p>
<p>– Ne tréfáljon.</p>
<p>– Komolyan mondom.</p>
<p>– Mit talál rajtam?</p>
<p>– Épen azt, a mit rajta találok. Azt, hogy férfiruhában jár. Ha
a leányok férfiruhát viselnének, mind férjhez vennék őket.
Becsületemre mondom.</p>
<p>A leány nagyot nevetett rajta.</p>
<p>– Nincs azon mit nevetni, – erősíté állítását Bandi. Higyje el
nekem, Karolina, hogy én tudom, mi a férfiúi bátorság. Ismerek
férfiakat, a kik szembe mernek szállni kard élével, szurony
hegyével; de ha egy <i>varrótű</i> kerül eléjük, attól elszaladnak.
Ez a fegyverek legfélelmesebbike. Ez a férjgyilkos. Maga beéri a
férfiruhával, hozzászokott már. Annak a divatja nem változik. Van
<span class="pagenum"><a name="Page_91" id=
"Page_91">-91-</a></span> egy kucsmája, meg egy túri süvege
darutollal, télre-nyárra. Maga nem fogja tönkretenni a férjét
divatárús kontókkal. Én magát szeretem úgy, a hogy most látom. No
hát tegye a kezét a kezembe.</p>
<p>A leány gondolkozott egy kicsit: az ajánlat egészen komoly volt,
aztán csak lassan bele hagyta csúszni kezét a Bandiéba. A Bandi
keze lágy volt, a leányé mint az aczél.</p>
<p>A lakodalomhoz nem kellett nagy előkészület. Két hét szükséges
az egyházi kihirdetéshez, ugyanannyi megkivántatik a szolgálat
fölmondásához. Azalatt Bandi mindennapos vendége volt a
Valhallenak.</p>
<p>Ez volt a hírhedett vendéglőnek a neve: a fölszolgáló leányokat
hívták Valküröknek.</p>
<p>Csupán annyit kötött ki Bandi (a vendéglőssel kiegyezve), hogy a
<i>Károly</i> ez idő alatt másnak ne töltögessen pezsgőt, mint
csupán ő neki.</p>
<p>Ennél a házasságnál nem kellett gondoskodni a kelengyéről.</p>
<p>A hírlapokba nem került a menyegzői szertartás leírása. Ha csak
Handa Bandi ki nem fecsegi, hogy az eskető pap, mikor eléje
járultak, azt kérdezte tőlük: «már most, édes gyermekeim, csak azt
mondjátok meg, hogy melyitek a vőlegény és melyitek a menyasszony?»
Mikor ez adoma nyomán egy régi pályatársa kérdőre fogta: «Nem is
mondaná, Sir, hogy megházasodott» (senkivel sem volt pertu, s
mindenkit Sirnek szólított), egész komolyan válaszolt rá: «Nem
kérdezte ön, Sir».</p>
<p>A háztartásban sem történt semmi változás. Bandinak kétszobás
garszonlakása volt, előszobával: elegáns bútorzattal: arra sokat
adott. Abban párosával elfértek. Kiszolgált az inas, takarított a
házmesterné. Étkezni a korcsmába jártak, ki mikor hozzájutott,
sohasem együtt. Bandi folytatta a rendes életmódját; Karolina ezt
rendes dolognak találta. A ki ujságíróhoz ment feleségül, az
szokjék hozzá, hogy annak az éjszaka a nappala. <span class=
"pagenum"><a name="Page_92" id="Page_92">-92-</a></span></p>
<p>Hanem télen együtt jártak korcsolyázni. Karolinának is kedvencz
sportja volt ez.</p>
<p>Egyszer aztán az történt, hogy Bandi alatt leszakadt a korhadozó
jég s Karolina szemeláttára elmerült a víz alá.</p>
<p>Felesége sikoltozására előkerültek a mentők s kihalászták a
vízbeesettet, életre dörzsölték, szanatoriumba vitték, nehéz beteg
lett s mire fölgyógyult, mind a két lábára megbénult, mankóra
szorult: kerekes székben vitték haza.</p>
<p>– Most már nincs hátra más, mint hogy főbe lőjem magamat, –
mondá a férfi a feleségének elkeseredetten.</p>
<p>– Hogy mondhatsz ilyen rettenetes szót?</p>
<p>– Nyomorékká lettem.</p>
<p>– Dehogy lettél. Hisz megmarad a szellemed, a lelkierőd, az a te
egyéniséged. Most fogod még igazán megmutatni, hogy mit tudsz
teremteni. Nagy munkákat fogsz írni, a mikről annyit ábrándoztál.
Én sokat éltem írók között, hallottam, miről beszéltek. Azonkívül
olvastam is sokat. Elmondták, hogy volt egy hírhedett
tréfaköltőjük, Nagy Ignácznak hitták, a ki húsz évig oda volt
kárhoztatva a karszékéhez, járni képtelen, s azalatt írta
kötetszámra legelmésebb életképeit, karrikaturáit, a mik az egész
közönséget fölvillanyozták. Egy másik humoristánk, Pákh Albert, a
legelső ujdonságíró és szatirikus, ifjúságától kezdve ágyban meg
kádban töltötte az életét, s a mit azalatt írt, szikrázott és
gyújtott, csupa életvidámság volt. Hát a németek legszellemesebb
írója, Heine, nem «madracz-kriptában» töltötte-e el éveit, a mik
alatt költeményeivel besugározta az egész világot? A bénának
szárnyai vannak.</p>
<p>A nagy példák fölemlítése hatott az íróra.</p>
<p>– Aztán nem marad ez így, – biztatá őt neje; – vannak hathatós
gyógyvízfürdők, a mik csodákat tesznek. Te vissza fogod nyerni
épségedet. A villany helyreállít. <span class="pagenum"><a name=
"Page_93" id="Page_93">-93-</a></span></p>
<p>– De azalatt elsilányodik a lapom. Ennek az éltető forrása az
eleven napi élet, a hírhallás, a szemlélet, a mendemonda. Ez mind
el van veszve rám nézve, ha a karszékemből meg nem mozdulhatok.
Elvesztem a földet magam alól, ha a társaságot elvesztem.</p>
<p>– Nem fog elveszni semmi. Én fölveszem a te ruháidat s eljárok
mindenüvé, a hol te tárgyaidat szoktad keresni, színházba,
gyűlésekre, korcsmákba; hiszen szokva vagyok hozzá, az volt a
hivatásom. Mindent hazahozok neked, a mire szükséged van, én
megfigyelem, följegyzem az adatokat, s te azokból remeket fogsz
alkotni.</p>
<p>És úgy lett, a hogy a nő mondta. Megfordult a családi életrend.
A feleség járt el kóborolni, s a férj várt türelmesen a
hazatértére. Karolina meghozta számára a pikáns témákat, éles
biráló szemmel találta meg a napi élet kényes mozzanatait. A
«Darázsfészek» elevenebb lett, mint valaha volt.</p>
<p>Lassankint Karolina maga is kedvet kapott a férje mesterségéhez.
Egy-egy pillangó jegyű czikkecske a lapban feltünést keltett, a mi
hézagpótlónak lett beszúrva. Azt Karolina írta. Voltak jó ötletei s
az emberszóláshoz úgy értett, mint nemének bármely tagja – vagy
mint a férje.</p>
<p>Egy késő este üres tarsolylyal tért haza az asszony. Nem történt
semmi följegyzésre méltó a világban.</p>
<p>Pedig dehogy nem történt. Nagyon is érdekes eset volt, a mit
suttogva adtak odább. De csak suttogva. Egy nagy tekintélynek
örvendő politikai czelebritás esete volt az, a ki képviselői
állásával szertelenül visszaélt s megvesztegetés, zsarolás
vétségével vádoltatott. De senki sem mert hozzányúlni. Kitünő vivó
és hírhedett pisztolylövő volt. A mellett népszerű vezérszónok, a
kinél kész a párbaj, vagy a mi még rosszabb, a dementi.</p>
<p>Karolina féltette a férjét, nem avatta bele e titokba.</p>
<p>De a mellett a férje lapját sem foszthatta meg egy <span class=
"pagenum"><a name="Page_94" id="Page_94">-94-</a></span> ilyen nagy
izgalmat keltő témától, melytől visszhangozni fog az egész
ország.</p>
<p>Azt tette, hogy maga írta meg a szenzácziót keltő czikket s a
kisérő torzképet is ő rendelte meg a karrikatura-rajzolónál. Bandi
nem tudott róla semmit. A lapja összeállítását, áttekintését
munkatársára bízta. Ez volt Karolina.</p>
<p>Az a czikk úgy hatott a közönségre, mint a bomba.</p>
<p>Maga Handa Bandi is meg volt lepve általa, mikor a saját lapját
kezébe kapta.</p>
<p>– Ezt te írtad? Ezt a képet te rajzoltattad? – kiálta
Karolinának. – Én sem tudnám jobban! Magamévá teszem.</p>
<p>És talpraugrott kerekes karszékéből. De csak visszahanyatlott:
még mindig bénák voltak a lábai.</p>
<p>A következményekre nem sokáig kellett várni.</p>
<p>Karolina ott ült az íróasztal előtt a dolgozószobában. A Bandi
világoskék smokingját viselte, a milyen szintén nem volt a világon
második. Virított.</p>
<p>Kopogtak az ajtón: belépett két úr, állig begombolkozva, kalap
és pálcza a kézben. Átadták a névjegyeiket.</p>
<p>– Szerkesztő urat keressük.</p>
<p>Karolina kitalálta, hogy mi járatban vannak.</p>
<p>Ezek párbajsegédek.</p>
<p>Könnyű lett volna nekik azt mondani: «Tessék a másik szobába
átsétálni, ott találják».</p>
<p>Azok aztán találtak volna ott egy nyomorékot, a ki a két lábára
állni nem bir: ettől fegyveres elégtételt kérni nem lehet. Hanem
ezzel aztán a lapja is elvesztette volna egész hatását a
közönségre. Egy szerkesztő, a ki csak tollal harczol, szúr, vág, de
sértéseiért férfimódon helyt nem áll, a magyar közönség előtt
halott ember.</p>
<p>Karolina összefonta a karjait a mellén, fejével daczosan
hátravetette a hosszú haját s azt felelé:</p>
<p>– Rendelkezésükre állok. <span class="pagenum"><a name="Page_95"
id="Page_95">-95-</a></span></p>
<p>Az urak látták, hogy emberükre akadtak.</p>
<p>– Ön írta ezt a czikket? – kérdé a magasabbik.</p>
<p>– Én írtam. (Nem is hazudott vele.)</p>
<p>– Megbizónk, a ki ebben sértve van, ezért lovagias elégtételt
követel.</p>
<p>– Szolgálok vele.</p>
<p>– Lesz szives megnevezni a segédeit.</p>
<p>Karolina a lap két munkatársának a nevét írta föl Handa András
névjegyére. Átadta nekik. Átvették és távoztak.</p>
<p>Karolina értesítette a segédeit.</p>
<p>Megállapították a föltételeket. Pisztolyra megy a dolog.</p>
<p>Kardra nem vívhatnak, mert ahhoz le kell vetni az
öltönyöket.</p>
<p>Bandi nem tudott meg a dologról semmit.</p>
<p>Másnap korán reggel ment végbe a párbaj a lovassági
kaszárnyában.</p>
<p>Karolina férje ismeretes kabátját viselte, azzal a négy
csigaházgombbal.</p>
<p>Az első golyóváltás befejezte a párbajt.</p>
<p>Karolina golyója keresztülfúrta ellenfele karját, míg annak a
lövege Karolinát mellben találta, de olyan szerencsésen, hogy
egyikébe a nagy gyöngyházgomboknak ütődve, arról lepattant.
Különben halálos lövés lett volna. A fenomenális gomb kicsorbult a
szélén. Karolina meg sem tántorodott a golyó ütésétől.</p>
<p>A hirlapok természetesen közölték a párbaj körülményeit, a
segédek jegyzőkönyvét, a hogy ez nálunk bevett szokás. Így aztán
Bandi is megtudta ez eseményt. A kabátja gombján esett csorba
tanúja volt annak. Nem kell helyette másikat venni: viselheti azt
diadaljelül.</p>
<p>Ekkor tudta meg, hogy micsoda kincset bir az élettársában.</p>
<p>De még nem tudta meg egészen.</p>
<p>Ennek az esetnek messzeható következményei lettek. <span class=
"pagenum"><a name="Page_96" id="Page_96">-96-</a></span></p>
<p>A leleplezett képviselőre sok hiba derült ki, egész
bűnlajstromot olvastak a fejére. Karaktertelenség, hamisság,
vesztegetés, simoniai árulás!</p>
<p>A bukott nagyságot mindenki üldözőbe veszi. A képviselőnek a
kapott golyó után a társadalom minden nyilai repültek a pellengérre
kötött alakjába: nem volt maradása, le kellett mondania a
mandátumáról, s elbujdokolnia bérczes otthonába, a hol senki sem
olvas hirlapot.</p>
<p>Handa Bandi pedig egyszerre egy nemzeti hőssé emelkedett. Ő volt
a sárkányölő lovag, ki a korrupczió hidrájának a fejére mert
taposni. Lapjának a közönsége mesésen fölszaporodott, s a kiadók
versenyeztek ajánlataikkal, melyik bocsáthassa közönség elé
összegyüjtött humoros kedvcsapongásait.</p>
<p>Egyszerre herczeggé lett téve. Nagy szállást fogadott, konyhát
tartott, inas, szobaleány szolgálta ki. Hanem azért a Karolina csak
maradt a férfiruha-viselésnél. A cselédek őt tartották az
«úrnak».</p>
<p>Az <i>asszony</i> folytatta a titkos föladatát. Féléjeken át
kóborolt és gyüjtötte a becses anyagot Bandi számára s mikor
küldetéséből hazakerült, akkor bedörzsölte a férje lábszárait
gyógyító balzsamokkal s rakta a jeges borítékot a fejére. Kora
hajnalban már felköltötte a férje s diktálta neki az álmatlan
fejében kifőzött czikkét.</p>
<p>Bandi nagy népszerűségre vergődött. S a népszerűségnek nemcsak
ragyogása, hanem haszna is van.</p>
<p>A porrá zúzott képviselő üresen maradt helyére őt kiáltották ki
képviselőjelöltnek.</p>
<p>– De furcsa lenne, ha megválasztanának képviselőnek, – mondá
Karolinnak.</p>
<p>– Én azt igen természetesnek találnám.</p>
<p>Vannak rá esetek, hogy azt ingyen kapja meg az ember.</p>
<p>Egyszer csak hire futamodott, hogy a választókerületből
<span class="pagenum"><a name="Page_97" id=
"Page_97">-97-</a></span> száztagú küldöttség jött föl a fővárosba,
szeretett jelöltjük üdvözlésére.</p>
<p>Az üdvözlésnek legalkalmasabb formája ily alkalommal a
fáklyás-zene. Ez is bekövetkezett.</p>
<p>No most állt elő aztán a kritikus helyzet.</p>
<p>A csodahős két mankóval menjen tisztelői elé? Egyszerre vége
lesz minden illuziónak.</p>
<p>Pedig már hangzik a Rákóczi-induló, fénylik az utcza a
fáklyáktól.</p>
<p>S a mi elkerülhetetlen veszedelem, azok szónokolni fognak s
viszonszónoklatot várnak.</p>
<p>– Te csak maradj a karszékedben, – mondá Karolina. – Majd
elvégzem én velük a dolgot.</p>
<p>– Ne tégy bolondot!</p>
<p>– Okosat fogok tenni.</p>
<p>Azzal felölté a négygombos kabátot, fölcsapta a fejére a begyűrt
angol kalapot s kilépett merészen az erkélyre.</p>
<p>És aztán tartott egy olyan programmbeszédet rögtönözve, hogy azt
egetverő tetszésvihar követte s másnap a lapok tele voltak a
magasztalásával. Milyen zseniális ötletek! Mily merész fordulatok!
Mennyi eredeti eszme! És különösen az a csengő <i>hang</i>, a miről
Bandi, az asztaltársaságok szóvivője annyira ismeretes volt. A
kézmozdulatai is mind rá vallottak. És az a négygombos kabát.</p>
<p>Tökéletes volt a siker.</p>
<p>S meghozta rá a diadal pálmaágát a kivívott képviselői mandátum.
Bandi megválasztatott. Helyébe küldték a jegyzőkönyvet, a
megbizást.</p>
<p>De már most aztán be kellett vallani az igazat.</p>
<p>A képviselőházban csak az igazi Handa András foglalhatott
helyet. Karolina csak mint kisérője mehetett vele az országház
folyosójáig. Ott ki kellett szállnia Bandinak kerekes
zsöllyeszékéből s mankóira támaszkodva tipegni a törvényhozói
helyére a leghátulsó padban. <span class="pagenum"><a name=
"Page_98" id="Page_98">-98-</a></span> Ott leülhetett. Olyan
párthoz tartozott, mely sohasem szavaz <i>fölállással</i>.</p>
<p>Karolina pedig ment a hirlapírói karzatra, jegyzeteit
csinálni.</p>
<p>Minden szem nézte őket s minden száj azt kérdezte:</p>
<p>«Melyik a férfi?»</p>
<hr class="chap" />
<p><span class="pagenum"><a name="Page_99" id=
"Page_99">-99-</a></span></p>
<div class="chapter">
<h2>A DRÁGA KARÁCSONYI KALÁCS.</h2>
</div>
<p class="summary">(Szájhagyomány.)</p>
<p>A ...y Barnabás az utolsó kardszakadtáig ott szolgált a
fejedelem táborában; jelen volt a trencséni ütközetben is, a hol
Rákóczinak a lova elbukott a kuruczsánczban, védelmezte Árva várát
s egyike volt a kevés híveknek, a kik a fejedelmet szomorú
számüzetésébe Rodostóba követték, innen mindenféle csalóka remények
délibábjai után repdesve bevándorolta Francziaországot meg a
Németalföldet, élvezte e közben a török barátságot, sorbethtel és
fekete kávéval, a franczia sympathiákat, csinált borral és
czitromvízzel s a hollandi vendégszeretetet, dupla sörrel és
almaborral s miután mind valamennyivel elrontotta a gyomrát, a mint
az utolsó reménység gyökere is elszakadt Rákóczi Ferencz fiának
elhalálozásával, akkor vette észre, hogy a szakálla kezd őszülni.
Egész addig, a míg volt mit reményleni, mindig fiatalnak képzelte
magát.</p>
<p>Ekkor aztán elővette a honvágy, azt gondolta, hogy visszatér a
hazájába.</p>
<p>Hiszen volt neki még itthon mit felkeresni. Valaha módos,
vagyonos ember volt Magyarországon s mikor átlépte az ország
határát a fejedelemmel együtt, akkor még fiatal feleséget hagyott
itthon, meg egy kis fiút, a ki fapálczán lovagolt s egy még kisebb
leányt, a ki a kis macskáját öltöztette fel kisasszonynak: annak
bizony már jó tizennyolcz esztendeje. <span class=
"pagenum"><a name="Page_100" id="Page_100">-100-</a></span></p>
<p>Meglehet, hogy azok még most is élnek.</p>
<p>Az új király régen kegyelmet adott már a hazatérni kívánó
bujdosóknak, soknak az elkobzott birtokát is visszaadta s lettek
belőlük nyugodalmas hazafiak.</p>
<p>Barnabásnak is szép birtoka volt ott a Dunántúl –
hajdanában.</p>
<p>Mikor a nemzeti ügy, a miért harczolt, hanyatlani kezdett, ő
ugyan nem tett le a reményről, hogy az még valaha újra fel fog
támadni s «lesz még szőlő, lágy kenyér!», hanem addig is azt a
birtokot szerette volna valahogy a gyermekei számára megtartani. E
végett valami furfangot gondolt ki. – Volt neki egy kedves jó
czimborája, tőszomszédja a dunántúli birtokán, a neve helyett csak
egy ✝-et teszünk ide, mivelhogy keresztes lovag is volt valósággal,
ahhoz egy este lóháton beállított. Mikor magukra maradtak, azt
mondta neki:</p>
<p>– Csehül vagyunk, komám. A török megrágta a szíjat. A lengyelbe
meg belenyertünk, mint Bertók a csíkba. «Szalad a kutya Szeged
felé, csóválja a farkát Buda felé.»</p>
<p>– Ez bizony baj, – mondá a jó barát, megértve belőle
mindent.</p>
<p>– Hanem hát «késő bánat, ebgondolat», – «oláh is okosabb vásár
után» s aztán «jobb egy lámpás elől, mint kettő hátul».</p>
<p>A jó barát ezzel mind tökéletesen egyetértett.</p>
<p>– Annál fogva, minthogy a «nánási szentnek is maga felé hajlik a
keze», én pedig semmiképpen nem tudom kitagadni magamat, ha egyszer
azt kérdik, hogy «hol voltál, mikor az ég zörgött» s utoljára is
«jobb az élő kutya a döglött oroszlánnál…»</p>
<p>– Igaz a’!</p>
<p>– No hát. Én magam csak tudom, hogy mit teszek. De megint azt
nem szeretném, hogy ha be talál ütni az idő, a mikor mindennap
nagypéntek, a szegény feleségem <span class="pagenum"><a name=
"Page_101" id="Page_101">-101-</a></span> meg a gyermekeim úgy
maradjanak ki a birtokból, mint a káposztatorzsa a hóbul.</p>
<p>– Hát mit gondolsz?</p>
<p>– Azt gondoltam, édes czimborám, hogy ezt az én szomszéd
birtokomat eladom teneked pro forma. Tudod, csak úgy látszatból.
Zálogba adom neked az egészet – egy aranyért s te azt birtokodba
veszed és használod kedved szerint, a míg én oda leszek. Így majd a
fiskus nem kobozhatja azt el. Ha pedig egyszer elvonul a zivatar s
akár így, akár amúgy visszakerülök erre a földre; vagy pedig ha én
elpusztulok odakinn s a gyermekeim előállnak a nevemben, akkor az
egy arany zálog visszatérítése mellett, te kedves czimborám, megint
kiadod a birtokot. Ráállasz-e?</p>
<p>– Hogyne állnék?</p>
<p>– Erről azonban nem csinálhatunk formális contractust, mert ha
megtudják, észreveszik a jámbor cselt s még magad is bajba
kerülhetsz, hanem csak úgy rövid kézből adunk egymásnak levelet s
azt mind a ketten jól elteszszük, hogy rá ne találjon más.</p>
<p>Ebben szépen megmaradtak, Barnabás úr átadta a birtokát a jó
barátnak, azt bele is statuálta nagy csendesen, a tőle kapott
záloglevelet meg odaadta a velejárt legkedvesebb emberének, vén
sáfárjának, rábízva erősen, hogy azzal nagy okosan igyekezzék
felmenni abba a görbe országba, a hol most a felesége lakik kicsiny
családjával, saját birtokocskájának falusi gerendás kastélyában s
ott ezt a levelet jól eldugja, hogy minden bolond ember rá ne
bukkanjon. Azzal ezer üdvözletet küldve feleségének, apró
gyermekeinek, felkapott a lovára s ment bújdosni a világba.</p>
<p>Szöghajú, délczeg férfi volt, mikor elment, őszbecsavarodott,
törődött alak lett, mire visszakerült.</p>
<p>Nem bántotta már senki itthon, azt sem kérdezték, merre
járt?</p>
<p>Annyi keserves viszontagság között soha ki nem adat <span class=
"pagenum"><a name="Page_102" id="Page_102">-102-</a></span> a
tarsolyából azt az egy aranyat, a mit zálogbecsképen vett át a
czimborájától, vissza is hozta azon módon.</p>
<p>Első dolga is az volt, hogy annak a portáját felkeresse.</p>
<p>Kérdi a legelső hajdutól, a kit a kastély udvarán megkap: itthon
van-e a nemzetes úr?</p>
<p>– Tyhű, vitézlő uram! Deszkát árul az már Földváron, de milyen
régen!</p>
<p>(Deszka – a koporsó, Földvár – a sír.)</p>
<p>– Hát ki lakja most ezt a kastélyt?</p>
<p>Mondott aztán neki a hajdú két olyatén nevet, hogy majd kitörött
bele a nyelve. Az egyik német volt, a másik még sokkal inkább
burkus. Katonatiszt urak vették nőül a jó czimbora két
kisasszonyát.</p>
<p>Hát hiszen azok is szívesen látták a bujdosó vendéget; tudott az
már minden nemzet nyelvén, eldiskurálhatott velük.</p>
<p>Hanem azt sehogy sem akarták megérteni, hogy az a szomszéd
birtok, a melyiken most ők gazdálkodnak, ezé a kopott uraságé
legyen.</p>
<p>– Nem szólt erről a megboldogult?</p>
<p>– I vász nid, – volt a válasz.</p>
<p>– Nem hagyta meg a testamentomában, hogy ezt nekem, vagy a
gyermekeimnek vissza kell adni valaha?</p>
<p>– I vász nid.</p>
<p>– No Szent Ivásznid! Most vagyunk hát már ott, a hol a tót a
kárászszal! Az pedig az én birtokom, mind, egész a körtefáig, száz
ember megesküszik rá.</p>
<p>Azok csak azt tudták, hogy a megboldogúlt azt úgy akvirálta.</p>
<p>– Akvirálta ám, de csak zálogba, ideig-óráig, a mikor a zálogba
adott aranyat visszahozom érte. Azon mód itt van most is a
táskámban.</p>
<p>Az új földesurak, nagy okosan, azt mondták erre, hogy ők bizony
vissza is bocsátják a birtokot, csak egy akkora írást hozzon arról
az egyezségről, mint a tenyere. <span class="pagenum"><a name=
"Page_103" id="Page_103">-103-</a></span></p>
<p>– Hozok is; egybe itt leszek azonnal; megvan az az írás, jó
helyt pedig, karsamadiner az uraknak.</p>
<p>Azzal nem időzött tovább, hanem csörtetett fel oda Tótországba,
a hol a feleségét a fenyveserdős völgyi lakban elhagyta; meg sem
pihent, míg haza nem ért.</p>
<p>Volt nagy öröm, mikor ismét egymásra találtak. A derék, hű
asszony megvolt ugyanis jó egészségben. Termete igenis gömbölyűre
talált megtelni.</p>
<p>– Hej, galambom, – mondá Barnabás úr az első összeölelkezés
után, – emlékezel-e még rá, mikor legutoljára láttalak, ölemben
vittelek át a Vág-szigetbe. Ha akkor ott felejtettelek volna, most
nem tudom, hogy hoználak vissza?</p>
<p>Az asszony arcza csak még gömbölyűbb lett ettől a tréfától.</p>
<p>– Hát a Pista gyerek hol szaladgál?</p>
<p>– Hjaj, lelkem, a Pista gyerek már szolgabiró s a markálison
jár.</p>
<p>– Nézze az ember! Hát az Erzsi leány, az én kis aranyos
leányom?</p>
<p>– A te kis aranyos leányodnak tegnap keresztelték a második
szülöttét, rég menyecske az már: Tury Boldinénak hívják.</p>
<p>– No nézd! Én pedig még most is hordom a tarsolyomban azt a kis
piros czipellőt, a mit Stambulban vettem a lábára, hogy majd jó
lesz neki, ha visszakerülök.</p>
<p>– Az most jó lesz a nagyobbik unokádnak!</p>
<p>– Hát ilyen nagy volna az idő?</p>
<p>– Bizony sok víz lefolyt azóta a Vágon.</p>
<p>– De a vén sáfár csak megvan?</p>
<p>– Ugyan, hova gondolsz, édes kincsem? hiszen az most már száz
esztendős volna.</p>
<p>– Hát az is meghalt? De csak odaadta neked elébb halála előtt
azt az írást, a mit rábíztam, hogy őrizze meg?</p>
<p>– Adott biz az nekem, édes lelkem, egy egész határ <span class=
"pagenum"><a name="Page_104" id="Page_104">-104-</a></span> írást,
de már akkor magyarázni nem tudott, a nyelvét ütötte meg a szél. Én
meg diákul nem tudok. Ott van valamennyi a padláson: egy tele
ládával. Mind ott találod, a mit még meg nem ettek belőle az
egerek, vagy el nem hordták a szolgálók.</p>
<p>– Egerek! Szolgálók! – ordítá fel rémülten Barnabás úr s egy
szót sem vesztegetett többet a hitvesi enyelgésre, hanem rohant fel
a padláslépcsőn, megtalálta a nagy ládát, telehányva a családi
levéltárral: azt egyszerre kifordította a földre; a sok archæolog
egér futott belőle szerteszéjjel: ő maga meg neki feküdt s elkezdte
levélről-levélre sorba szedegetni a papirospetrenczét.</p>
<p>Ebéd ideje lett, mire elkészült vele. A keresett levél nem volt
az iratok között.</p>
<p>Hítták ebédelni azalatt; dehogy ment! Neki állt a padlás minden
zege-zugát felkutatni: hátha oda dugta el az iratot a sáfár? Az
asszony maga is feljött utána a padlásra hívogatni:</p>
<p>– Mind elhűl a leves!</p>
<p>– Kell is nekem most a leves! Hagyjatok békében!</p>
<p>S addig le sem került a padlásról, a míg be nem sötétedett. Nem
találta azt az írást.</p>
<p>– Sohse törd magadat miatta, – biztatá a jó feleség. – Más
embernek a birtoka is elveszett már; majd csak megélünk az én
szegény kis jószágomból, ha eddig megéltünk; a gyerekek a maguk
szárnyára vannak már eresztve, nekünk meg nem sok kell már. Azért
legyen jó kedved. Egyél, igyál. Nézd, mindent felhordtam, a mit
hajdanában tudtam, hogy szerettél.</p>
<p>Már az igaz. Úgy csak nem traktálja a császárt a maga
Leibkochja, mint a hogy a jó magyar háziasszony meg tudja
vendégelni az ő szeretett urát mindenféle jókkal.</p>
<p>Az ő keze csinálta azt mind.</p>
<p>Azt a fain, jó fonott kalácsot is, a minek még az <span class=
"pagenum"><a name="Page_105" id="Page_105">-105-</a></span> illata
is csupa életre gerjesztő. Éppen következett a szent karácsony
ünnep, arra készült az a kalács.</p>
<p>Barnabás úr kapta-félretette a gondját s hozzálátott a régóta
nem ízlelt süteményekhez. Azt a jó, puha, fehér kalácsot csak úgy
gyűrte befelé frissében.</p>
<p>Az a jó asszony gyönyörködött a hazatért bújdosó derék
étvágyában.</p>
<p>– De legalább vakard le a kalácsról azt a papirost.</p>
<p>Szokása a papirosnak, a mit a tepsibe tesznek, hozzásülni a
kalács fenekéhez.</p>
<p>– De gutát vakarom! Együtt jó az!</p>
<p>A mint azonban egy új darabot akar megint törni Barnabás úr a
kalácsból, rátekint arra a félig elmállott, barnára pörkölt
papirdarabra, a mi a kalácshoz volt ragadva s arra csak leesik az
álla ijedtében. Az volt a keresett zálogos levél. Ráismert a névről
meg a dátumról; de a többi már hiányzott. A szolgáló azt találta
éppen a papirládából előrántani. S ezzel a karácsonyi kalácscsal
egyike a legszebb birtokoknak lett a régi család helyett két újnak
átbocsátva.</p>
<p>– No feleség, – mondá Barnabás úr, megtörölve a száját ettől a
falattól, – drága ebédet eszik a török császár, még drágábbat a
chinai császár, de olyan drágát, mint én ma, soha az öreg apjuk sem
evett, mert én megettem a dunántúli dominiumomat.</p>
<p>Ez pedig igaz történet!</p>
<hr class="chap" />
<p><span class="pagenum"><a name="Page_106" id=
"Page_106">-106-</a></span></p>
<div class="chapter">
<h2>A TUDTÁNKÍVÜL BÉKEANGYAL.</h2>
</div>
<p>Ő exczellencziája özvegy Szentjóby grófné előkelő állást foglalt
el a fővárosi magas világban.</p>
<p>Rangfokozatát megboldogult férjétől örökölte, a ki valóságos
belső titkos tanácsos volt, a ki bizonyosan a boldog túlvilágban is
megtartotta a rangját; mert ott is megbecsülik az olyan embert, a
ki titokban tudja tartani azt, a mit nem tud.</p>
<p>Az özvegy grófné minden közhasznú, jótékony és közművelődési
egyletnek választmányi tagja volt: adakozásgyűjtésben
kifáradhatatlan. Respektálta is minden ember. A kapusnak ki volt
adva rendeletben, hogy ha azt a czinóberpiros hintót meg látja
állni a bejárat előtt, mondja, hogy az uraság elutazott
kormányozhatatlan léghajóval a mennyországba.</p>
<p>Hanem a jour fixeire distingvált társaság szokott egybegyűlni s
termeiben a szép szellemek találkoztak.</p>
<p>Egyszer aztán nevezetes családi események történtek a
Szentjóby-palotában.</p>
<p>Az első volt egy házasság. A család egyetlen sarja, egy
grófkisasszony, férjhez ment egy ismert nevű grófhoz. A
menyasszonyról azt beszélték a rossz nyelvek, hogy nagy
rokonszenvvel viseltetik a drámai művészethez, férfiképviseletben,
a vőlegényről pedig, hogy ugyanazt a szenvedélyt táplálja keblében,
de nőnemű megszemélyesítésben. És így egészen egymáshoz
illenek.</p>
<p>A második esemény pedig volt egy gyászeset a családban,
<span class="pagenum"><a name="Page_107" id=
"Page_107">-107-</a></span> a mely rövid időn követte az
örvendetest. A grófnőnek egy öreg nagynénje halálozott meg, a ki
rengeteg birtokot hagyott rá örökségül. Eddigi vagyona egy
millióval szaporodott.</p>
<p>És ez nagyon helyes intézkedés volt a rendező sorstól, hogy a
gyászeset követte a menyegzőt, mert ha megfordított sorrendben
következnek az események, akkor a haláleset miatt elhalasztódik a
menyegző, a hathetes gyász miatt, s ezalatt az ismerősök és
tisztelők könnyen megtévedhettek volna, hogy melyik névjegyre írják
a P. F.-et, melyikre a P. C.-t.</p>
<p>A kik a hieroglifokkal ismerősök, tudni fogják, hogy a P. F.
annyit jelent: «pour féliciter», a P. C. pedig: «pour condoler»
(üdvkívánatul, részvétül).</p>
<p>Nem kell hozzá nagy rosszalkodás, hogy az ember az adott esetben
ezt a kettőt összetéveszsze.</p>
<p>Természetesen özönlött a társaság minden rétegéből az üdvözletet
és részvétet tanúsító névjegy a grófnéhoz; egy herendi
porczellánveder egészen megtelt vele.</p>
<p>A teljes gyászév leteltével aztán Szentjóby grófné illem- és
szokásszerűnek tartá az udvariasságot viszonozni.</p>
<p>A kik a látogató-jegyeket behajtott szegélylyel küldték föl,
azok személyesen adták át azt a portásnak, tehát azoknak a
viszonozás is személyesen elviendő. A ki póstán küldte, annak
ugyanazon úton felelnek, nyomtatott válaszszal.</p>
<p>A grófné örökség fejében még a nagynénjének régi hű cselédjét,
az inasát is fölfogadta; a saját inasát komornyikká léptette elő,
azontúl a János dolga volt a bakon ülni s a futószolgálatot
végezni.</p>
<p>A János jelenté, hogy a hintó előjárt.</p>
<p>– Jól van, János. Most látogatóba megyünk. Majd én füttyentek, a
hol meg kell állni. Vegyen magához hét vagy nyolcz darab
látogató-jegyet, tegye a livréeje ujjhajtókájába. Én sehol sem
szállok ki a hintóból, <span class="pagenum"><a name="Page_108" id=
"Page_108">-108-</a></span> hanem maga ugrik le a bakról s egyet a
látogatójegyekből kézbesít az illető portásnak vagy esetleg
házmesternének, az általam megnevezett úr vagy asszonyság számára.
Mindenik névjegynek a szélét behajtja balfelől. Megértette? Tudja,
hol állnak a névjegyek?</p>
<p>Hogyne értette volna? Hogyne tudná?</p>
<p>A János aztán kikeresett nyolcz darabot azokból a névjegyekből,
a melyek a porczellánvázában föl voltak halmozva, a
legtetszetősebbeket: azok már be is voltak hajtva szélről, azokat a
kabát ujjhajtókájába dugta s aztán szépen kiosztotta, a hol
füttyentettek neki, megmondva a portásnak vagy házmesternek, hogy
miféle úrnak vagy asszonyságnak szolgáltassa azt át.</p>
<p>A grófné, elvégezve udvariassági feladatát, hazatért.</p>
<p>Nem is sejtette, hogy micsoda zürzavart kavarintott a körjárata
alatt.</p>
<p>A János csupa idegen nevezetességek névjegyeit osztotta ki a
látogatással megtisztelteknek. Ilyeket talált ő a
porczellán-vederben e czélra felhalmozva, a mivel aztán csodálatos
félreértések operett-tárgyainak szolgáltatott kidolgozásra méltó
anyagot.</p>
<p>Az első átadott névjegyet egy sokat emlegetett országos
képviselő kapta meg, a ki híres volt az interpelláczióiról. Ez a
névjegy származott a török konzultól «P. F.» jegyzettel.
(Üdvözlet.) A honatya mindjárt kitalálta, mi okon jutott e
megtiszteléshez. Nemrégiben lepte meg az összes miniszteriumot
azzal az interpelláczióval, hogy mit szól hozzá, ha Bosznia
Magyarországba bekebeleztetik: akkor az ottani mohamedán hitű
honfitársaknak a próféta által megengedett többnejűség a
Szent-István koronája országainak területén jogi érvényességet
fog-e nyerni s a kétfeleségű férj gyermekei nálunk is
törvényeseknek fognak-e elismertetni? Szándékozik-e e sok miniszter
közül valamelyik e bizonytalan helyzet megorvoslására egy novellát
a Ház elé terjeszteni? A mely kérdésre, egy miniszter <span class=
"pagenum"><a name="Page_109" id="Page_109">-109-</a></span> sem
lévén a Házban, a Ház elnöke azt a határozatot mondta ki, hogy a
fontos ügy ki fog adatni az ó-gyallai csillagvizsgáló
igazgatójának, hogy tudakozza meg a csillagok járásából, mi fog
Boszniával történni az idők teljességében?</p>
<p>Bizonyára ezt az interpellácziót vette szivére a magas porta
konzuli képviselője; ennek a következménye a látogatójegy a
nagyjelentőségű «P. F.»-fel.</p>
<p>Nem is késett az országos szónok a jelzett látogatást még aznap
személyesen viszonozni, legújabb szmokingját felöltve, melynek
oldalzsebébe oly módon dugott egy zsebkendőt, hogy annak zöld
csücskéje a zsebből kikandikált. A medzsidie-érdemrendnek a
szalagja zöld. Ezt a gyöngéd czélzást el fogja érteni a finom
tapintatú török diplomata, a kinek a magyarok iránti szeretete
köztudomású.</p>
<p>A nagy szónok igen szívesen fogadtatott a diplomata által. A
beszélgetés tárgya természetesen a képviselőházi interpelláczió
volt, a mely alkalommal nem mulasztotta el a magyar honatya az
Izlám-hit iránti respektusának kifejezést adni, beleszőve azon
hajlandóságának kivillanását, hogy ő maga is kész volna a sokat
igérő mohamedán vallásra áttérni, ha az bizonyos előkészülettel nem
volna összekötve.</p>
<p>A diplomata finom szarkazmussal vágott eléje:</p>
<p>– Ön a fejnek kopaszra borotváltatását érti, úgy-e? No, ez
múlhatatlan: a többnejűség miatt van, hogy a sok feleség ki ne
téphesse a gazdának a haját.</p>
<p>– Holnaptól kezdve borotváltatni fogom a fejemet.</p>
<p>És két hét múlva megkapta a nagy szónok a medzsidie-rendet. A
mihez a János tévedése segítette.</p>
<p>A második névjegytévesztés valóságos jócselekedetszámba ment.
Egy a felső köröket régóta nyugtalanító testvéri viszálynak lett
megszüntetője.</p>
<p>Mind a kettő rokonszenves alak volt: a Stanczi is, meg a Blikus
is (a gyerekkori álnevükön hítta őket <span class=
"pagenum"><a name="Page_110" id="Page_110">-110-</a></span>
mindenki). De a magas körökön kívül még a publikum is szerette
őket. Az a publikum, mely az alagi, budapesti, freudenaui turfon a
favoritokra és outsiderekre fogadni szokott. A két testvér sokat
emlegetett sportsman volt. Mind a kettő versenyistállót tartott s
futtatásaik eredményéről a napilapok referálni szoktak. Egyszer
aztán a Stanczinak a biztos nyerőjét megelőzte fél lófejjel a
Blikusnak a paripája. A Stanczi ezt nem tűrte békével. Óvást emelt
a futtatás ellen. Azzal vádolta a nyertes versenytársat, hogy
megvesztegette az ő jockeyját, hogy tartsa vissza a lovát. A
Derby-díjról volt szó. Pör lett belőle. Tanúkat vallattak: urak,
jurorok, jockeyk, pályabirák, virágárúsnők hívattak föl
bizonyságtételre. A dolog elmérgesedett, a lapok is fölkapták,
szenzácziós rovat lett belőle.</p>
<p>Hiszen más családban is megesik, hogy osztályos testvérek egymás
közt összevesznek, de ilyen nevezetes pöresethez rendkívüli
körülményeknek kell találkozni. Azzal vádolni egy sportsmant, hogy
jockeyt vesztegetett meg! Egy ilyen hercze-hurcza az egész high
life-ot megeczetesítette. A mint egy úri estélyen ők ketten
megjelentek, egyszerre félbeszakadt minden kedélyesség.</p>
<p>Érezték ezt a kellemetlen helyzetet maguk a testvérek is és
szívesen kiegyenlítették volna, de nem tudták, hogy kezdjenek
hozzá; a büszkeség tiltá egyiknek is, a másiknak is, hogy az első
lépést megtegye.</p>
<p>Egyszer aztán egy tavaszi meeting alkalmával a Stanczi az
úrlovasok gátversenyénél fölbukott a lovával a palánkátugratásnál,
a ló lábát törte, a lovas pedig zúzódásokat szenvedett, a mik
orvosi kezelés alá vétettek.</p>
<p>Ekkor érkezett hozzá a Blikus látogatójegye a «P. C.»
részvétjelzéssel.</p>
<p>Stanczi elérzékenyült.</p>
<p>– Hát mégis van szíve a bátyámnak, – mondá s <span class=
"pagenum"><a name="Page_111" id="Page_111">-111-</a></span> rögtön
hivatta a titkárát. Megbízást adott neki, hogy csomagolja össze
valamennyi aktáját annak a keserves zsoké-proczesszusnak s vigye el
a bátyjához, adja át neki, szünjön meg ez a kellemetlen versengés a
testvérek között.</p>
<p>És ezzel elvonult a sötét felleg a magas társaság egéről
végképpen.</p>
<p>És ezt megint a derék János jóhiszemű tévedésének lehetett
érdemül beszámítani.</p>
<hr class="tb" />
<p>A harmadik tévedéses látogatójegy egy nagyon szövevényes
szívbeli viszonynak adott szerencsés kibontakozást. Az úrfi
bonvivant volt, az úrhölgy pedig szigorú erkölcsbiráló. Egyébiránt
vőlegény és menyasszony voltak. A menyasszony megtudta, hogy a
vőlegénye egy orfeumi divának udvarol. Ebből összezördülés,
szakítás, a jegygyűrű visszaküldése következett.</p>
<p>Ez eddig rendben van. Ekkor következett azonban az a még
rendesebb fázisa a történetnek, hogy a hirhedt starját a kis
deszkának (brettli) magasabb regiókba emelte egy muszka
impresszárió, a ki elszerződtette ballerina-asszolutának egy
szentpétervári operetthez, a melynek protektora egy uráli
aranybánya-tulajdonos.</p>
<p>Ezért igazán megérdemelte a magyar szeladon, hogy «P. F.»
jegyzékű névjegyet kapjon ünnepi ajándékul. Szerencse volt rá
nézve, mert ő ruinálta volna magát a csábító szirén miatt.</p>
<p>Az üdvkívánó névjegy azonban az egykori menyasszonya nevét és
koronáját viselte. A galán megértette a dolgot, magába tért.
Sietett azonnal az elvált jegyeséhez, lábaihoz vetette magát,
megbánta bűnét, esküdött, hogy sohasem követi el többet!… Azzal
megkapta a teljes bűnbocsánatot s kivívta a jegygyűrű
visszacserélését.</p>
<p>Így tett boldoggá egy szerencsétlen jegyes párt jóhiszemű
tévedésével a becsületes János.</p>
<hr class="tb" />
<p><span class="pagenum"><a name="Page_112" id=
"Page_112">-112-</a></span></p>
<p>Egy névjegy a fővárosi szinházak egyikének igazgatójától
származott és egy fiatal bohémhoz tévedt, a ki szívesen látott
alakja volt az előkelő társaságoknak, mint szellemes fölolvasó,
causeur és poseur, hivatására tárcza- és színműíró. Legközelebb egy
vígjátéka az akadémiai pályázaton egy szó híja, hogy el nem nyerte
a kétszázaranyas jutalmat. Dicséretet nyert, jeligés levele
fölbontatott: neve kikürtöltetett.</p>
<p>Szentül azt hitte, hogy ehhez a sikeréhez gratulált neki az
igazgató. Kapott az alkalmon, sietett a darabjával az
üdvözletküldőhöz. Szívesen fogadták, a darabja huszonöt előadást
ért, ő is nyert vele, a szinház is.</p>
<p>Ezt is a János sütötte nyélbe.</p>
<hr class="tb" />
<p>Ugyanegy házban lakott két ismeretes alakja a fővárosi
közéletnek: az egyik operai énekesnő, a másik szatirikus írónő.</p>
<p>A primadonna jóformán kihízott már az Elvirák szerepköréből. A
mi alkalmat adott egy élczlapnak egy gunyoros kép közlésére, a
melyben a primadonna szerelmet vall a szíve választottjának (olasz
előadás volt): «Io t’amo, Io t’amo», mire a tenorista ijedten hőköl
vissza: «Tu m’ami, Tu m’ami!». A művésznőnek alapos oka volt azt
hinni, hogy ez a persiflage az átellenese gonosz ötlete volt. Annak
volt egy papagálya, a ki (!) az udvari szoba ablakában levő
kalitjából, a mint a folyosón megjelenni látta az énekesnőt,
elkezdte hangosan kiabálni: «Tu mámi!» E miatt engesztelhetetlen
ellenségeskedés támadt a két úrhölgy között. Egyszer aztán a
beszédes szárnyas megczáfolta azt az állítást, hogy a papagályok
élete száz esztendőre nyúlik; az írónő kedvencz madara hamarább
bevégezte a magáét. Kitömették, úgy tették az ablakba.</p>
<p>Akkor kapta az írónő azt a bizonyos látogatójegyet az énekesnő
nevével és a «P. C.» jegyzettel. Világos volt, hogy ez a
sajnálkozás a kedvencz madárra vonatkozik; egyéb családtag nem
hiányzott. E részvétnyilatkozat <span class="pagenum"><a name=
"Page_113" id="Page_113">-113-</a></span> megnyerte az írónő szívét
s azontúl a hirlapok csak magasztalták az énekesnőt. Az
ellenségekből jóbarátnők lettek.</p>
<p>Nem sejtette senki, hogy ez a János műve volt.</p>
<hr class="tb" />
<p>A fővárosban volt egy előkelő klub, a mely kizárólagosabb volt
minden eddig létezőknél; a czíme ez volt: «Várurak klubja». Tagja
csak olyan magyar nemes lehetett, a kinek a birtokán saját
várkastélya volt. Ha lakható állapotban, az is jó. De ha várrom
volt, még erősebb jogczím. Ez utóbbi esetben csak arra volt
kötelezve a klub-tag, hogy az ősi romot épségben fönntartsa. Sehol
a világon annyi ős várrom nem létezik, mint Magyarországon. Ezek
hirdetik a nemzet dicső múltját és a honalkotás körüli
érdemeit.</p>
<p>Sajnos, hogy e dicső emlékek egy része bevándorlott idegenek
kezébe került. Ilyen új földesúr volt az a sok milliomos vállalkozó
is, a ki a magyar fölvidéken nagybirtokossá cseperedett föl. Derék
ember volt, iparvállalatai ezer munkásnak adtak kenyeret. Vára is
volt, teljesen lakható állapotban, még az ős-magyar főúr ódon
bútorzatával, vasembereivel, vas csatakigyóival: maga is itt lakott
az országban. Hanem egy erős akadálya volt annak a régnövesztett
vágyának, hogy a «várurak klubjá»-ba bejuthasson. Annak az elnöke
intranzigens arisztokrata volt. A klub alapszabályai szerint nem
volt elég ahhoz a váruraság, ahhoz magyar nemesség is kellett, az
elnök szerint pedig még valami más is. Az új földesúr nem is
próbálta nyitogatni a bezárt paradicsom ajtaját. Pedig már bárói
rangot is nyert – érdemeiért. De csak afféle birodalmi bárói
rangot, a mit a várurak klubja nem respektál, s nem tehette ki
magát egy esetleges refusenek.</p>
<p>Ekkor jött János a maga alkalomszerű intervencziójával.</p>
<p>Az új földesúrnak ezüst tálczán hozták föl a kilenczágú koronás
névjegyet a várurak elnökének teljes czímzetű <span class=
"pagenum"><a name="Page_114" id="Page_114">-114-</a></span> nevével
és a «P. F.» jegyzettel. Ez már érthető megnyilatkozás. Az új
földesúr rögtön sietett érintkezésbe lépni a megtisztelő
dinasztával s fölajánlott neki a várurak klubja számára húszezer
aranyat az ősi várak s azokat szegélyező podhrágyok
helyreállítására. A melyre egyhangúlag beválasztották – még pedig
tiszteletbeli tagnak, a mi nagy kitüntetés.</p>
<p>Ez is jól sikerült.</p>
<hr class="tb" />
<p>De legokosabb volt, a mit János elkövethetett, a midőn a két
hátralevő névjegyet, a melyre az ő irástudománya szerint két
asszonynév volt (némi megtoldással) írva, mint egymáshoz
tartozókat, gombostűvel összetűzte s úgy kézbesítette a
Bristol-vendéglő portásának.</p>
<p>Az a két névjegy ugyanis az özvegy grófné leányáé és vejéé volt:
«P. C.» aláírással. A nagynéne gyászesete fölötti sajnálkozás
jelzése. A kinek pedig felküldettek, az volt a megboldogult
nagynéne régi házibarátja, a ki abban a hitben élt, hogy miután a
grófnő az elhunyt nagy birtokát örökölte, a házibarátot is átveheti
örökségül: az uraság javakorában levő legényember, ha a szürke
szakállát leborotváltatja s a bajúszát feketére kipödrögeti, senki
sem mondja, hogy több negyven esztendősnél; a grófné pedig
özvegyasszony, a kinek még igényei vannak az élethez. Elkezdett
látogatásokat tenni s magát vacsorára ottfelejteni s a közben
ajánlatos tulajdonságait ragyogtatni.</p>
<p>Ekkor jutott a kezéhez az a két összetűzött névjegy a
fiataloktól. «Pour condoler.» Megértették. Keresztülláttak a
tervén, bevágták az útját. Azontúl aztán hagyta a szürke szakállát
újra megnőni. S nem fente ki a bajúszát fekete kenőcscsel s nem
járt el az öreg grófnéhoz szupirozni.</p>
<hr class="tb" />
<p>És így a János a maga inaseszével egy óra alatt hét olyan okos
dolgot hozott rendbe, a mit a hét keleti bölcsek sem intézhettek
volna el tökéletesebben.</p>
<hr class="chap" />
<p><span class="pagenum"><a name="Page_115" id=
"Page_115">-115-</a></span></p>
<div class="chapter">
<h2>A HÓHÉR KÖTELE.</h2>
</div>
<p class="summary">(Rémtörténet.)</p>
<p>Gyuri barátunk igen jól készült, derék ifjú gentry, a ki az
egyetemet kitünően végezte, a rigorozumon hatalmasan megállta a
helyét még Szilágyi Dezsővel és Pulszky Gusztival szemben is. A
legközelebbi választásoknál mint képviselő fog visszakerülni
Budapestre s akkor majd megválik, hogy hát Szilágyi Dezső és
Pulszky Guszti olyan jól meg tudnak-e felelni mindenre, mikor ő
fogja examinálni a hajdani professzorait?</p>
<p>Meg lesz pedig választva okvetetlenül, mert a mérsékelt
ellenzéki klubban hiányzik a «negyedik» a tarokkpartienál. Apponyi
nem tud, Horánszky nem akar, Beöthy Ákosnak elve ellen van,
Fenyvessy Feri más mulatságot talál; egyszóval, hiányzik a
negyedik. Gyuri barátunk pedig, a mellett, hogy a tudományokban
tökéletes, még kitünő tarokkista is.</p>
<p>Kérem, ne tessék iróniának venni. A tarokk nem kártyajáték. A
tarokk magasabb művészet, a tarokk poézis, a tarokk drámai és
vígjátéki alkotás, a tarokk strategia, a tarokk politika, a tarokk
jellempróba, a tarokk prófétai ihlet, a tarokk a világnyelv.</p>
<p>Egyszóval, az nem olyan könnyű, mint artézi kutat fúrni.
(Általános helyeslés.)</p>
<p>A ki ennek a jelszavait érti!</p>
<p>Csakhogy a mult ősztől kezdve egész karácsonyig határozott nagy
<i>pech</i>je volt Gyuri barátunknak. Mindíg <span class=
"pagenum"><a name="Page_116" id="Page_116">-116-</a></span>
veszteséggel kelt föl az asztaltól. Már utoljára arra a szóra
fakadt, hogy «ha én muszka volnék, akkor én lennék az <i>egyetlen
kozák</i>, a ki minden ütközet után consequenter halva maradt a
csatatéren».</p>
<p>A karácsony délutánt idefenn tölté a fővárosban, rangjához illő
ifjú gentlemanek társaságában, István bácsi, kedves nagybátyja
házánál, a kinek nevenapját megünnepelni jött le onnan a görbe
felföldről.</p>
<p>Vacsoránál kérdezi tőle István bácsi (a ki a másik szobában
harmadmagával kaláberezett): «No, Gyuri öcsém, hát hogy <i>ütött
be</i> a tarokk?»</p>
<p>– Megint <i>elvertek</i>, mint a kétfenekű dobot. Jégeső volt
földindulással vegyest. Hallott valaha bátyám ilyeneket a
tarokkozás világtörténetében? Kapok tíz tarokkot a kezembe, kilencz
<i>primőrrel</i>. <i>Solot</i> még sem mondhatok, mert két
<i>fekete fináncz vulpes</i> van mellette. Különben is két
<i>összekötött ultimo</i> van a táblán, azt <i>begombolni</i>
opportunusabb. Kérem a <i>talont</i>. Az elsőben van két
<i>dáma</i>, a pirosából. Azokat hagyom a szent eklézsiának; a
másodikban felfordúl két <i>király</i>: egy piros, meg egy fekete.
– Éljen a köztársaság! – <i>Pagátot vadászok!</i> Ha csak magában
lesz is. – A harmadikban van egy <i>király</i>, meg egy
<i>spahi</i>. Mind a kettő a <i>tökök</i> familiájából. Négyet
láttam belőle. Ez <i>braziliai király</i>. Kénytelen voltam
visszamenni az ötödikre. Hát tudhattam én, hogy mind a két király
<i>influenzás</i>? Kimondom a <i>dráj madadúrt, pagát-fogást</i>.
Ha kihívó vagyok, még a <i>volátot</i> is. Megkontrázzák a
játékomat is, a <i>tuletroát</i> is, a <i>pagát-fogást</i> is:
egyik jobbrul, másik balrul ráhínak a <i>kompromittált
királyaimra</i>, s két ütéssel <i>bikává</i> tesznek a
<i>volát-kártyám</i> mellett. Fizetek százhuszonnyolcz
<i>blokkot</i> háromfelé. Hallott ehhez hasonlót bátyám?</p>
<p>– Soha.</p>
<p>– De ez mind semmi ahhoz, hogy az ellenfeleim meg micsoda
<i>rinoczerosz-szerencsével</i> játszanak ellenem. <span class=
"pagenum"><a name="Page_117" id="Page_117">-117-</a></span> Itt van
a Muki: megtartja a talont, vesz ötödikre: nem rebeg semmi
tarokkot, hanem kimondja a <i>trullt az ultimóval</i>. Én
<i>hinterhandban odavágok</i> neki egy kontrát tizenegy tarokkal,
játéknak, ultimónak, pagátfogással vegyest. Hát nem megcsinálta az
ultimót a maga kilencz tarokkjával az én tizenegy tarokkom
ellenében?</p>
<p>– Az lehetetlen.</p>
<p>– Mindjárt kifejtem a tényállást. A Muki három szine mind a
kettőnkével <i>renonsz</i> volt. A Nusi három tarokkja az enyimek
felett <i>szüperiőr</i> volt; háromszor <i>szürkupot</i> csinált;
engem háromszor <i>megtalált</i>, akkor a Muki levágta a
<i>szept-majorját</i>, a nyolczadikra kiugratta az én
<i>szüperiőrömet</i> s a színemen <i>hazavitte</i> a
<i>bohóczot</i> legvégűl.</p>
<p>– Ez példátlan katasztrófa a tarokk történetében.</p>
<p>– Ha így üldöz a balsors, felhagyok a tarokkal, s átmegyek a
whiszthez.</p>
<p>– Ne tedd azt, öcsécském. Inkább hódítsd vissza a
szerencsédet.</p>
<p>– Csak tudnám, merre van a frontja? A classicus szerint «fronte
capillata, capite calva est». (Elől hajas, hátul kopasz.)</p>
<p>– Hát arra én kommendálhatok neked egy biztos szert. Hordj a
zsebedben egy darabot egy akasztott embernek a köteléből. Meglátod,
hogy <i>mammuth</i>-szerencséd lesz.</p>
<p>– Mameluk legyek, ha meg nem teszem! De hol kapok én ilyen
kötéldarabot?</p>
<p>– Hát hol másutt, mint a hóhérnál? Ezt nem árulják a
galanterie-boltban.</p>
<p>– S hol kapható ez a derék ember?</p>
<p>– Azt is megmondhatom egész bizonyossággal. Egyszer magamnak is
utána kellett járnom, mikor a peczérek a newfoundlandi kutyámat
elfogták. A mester magánlakása a Ferenczvárosban van, nem messze a
<span class="pagenum"><a name="Page_118" id=
"Page_118">-118-</a></span> templomtól; hanem az irodája, a hol a
hivatalos működését teljesíti, az kinn van a városon kívül, túl a
gyárakon egy puszta téren álló házban, a mit mindenféle palánkok és
korlátok vesznek körül. Ott tartják a befogott állatokat, a miket a
pribékjei őriznek.</p>
<p>– Odamegyek, felkeresem.</p>
<p>– Hanem elébb vacsoráljunk meg szépen.</p>
<p>– De hátha azalatt a hóhér lefekszik?</p>
<p>– Dehogy fekszik! Hisz az is keresztény ember. Annál is ólmot
öntenek ma este, s éjfélkor misére mennek. Addig te is ráérsz
vele.</p>
<p>Ezzel aztán hozzáültek a jó malaczpecsenyéhez; a mihez derekasan
bevált a Pista bácsi saját termesztésű bakatora; megeredt a vidám
adomázás; egy kicsit tűzbe is jött a fiatalság a politika fölött.
Volt közöttük, a ki jól adta a kormánypártit, csak azért, hogy a
többit <i>ugraszsza</i>. Némettel, muszkával nagyhamar elbántak;
itthon a vármegyéket, odakinn Lengyelországot régi fényében
helyreállították: Gyuri barátunk minden merész eszménél magához
ragadta a vezérszerepet, a mi illett neki «rettenetes».</p>
<p>– De csak nem mernél most elmenni a hóhérhoz egy darab kötélért,
– veté oda a mindent megkontrázó veszedelmes Muki pajtás.</p>
<p>– Azért is el merek! – kiáltá Gyuri, kirúgva maga alól a széket.
– Ebben a szent perczben!</p>
<p>– Ohó! Akkor veled megyünk mind a hárman.</p>
<p>S a mit kimondtak, azt meg is tették. Fiakkert hozattak, nagyot,
négyülésest, hogy útközben is folytathassák a tarokkot. A térdeikre
terített plaid volt a kártyaasztal.</p>
<p>Az érdemes gyepmester úr háza elé érve, becsengetett a négy
ifjú, s bebocsátást nyert könnyű szerrel.</p>
<p>A mester salonjában a karácsonyfa volt felállítva, égő
viaszgyertyákkal és repülő czukorangyalkákkal. A család
apraja-nagyja nagy örömben volt az ajándékok <span class=
"pagenum"><a name="Page_119" id="Page_119">-119-</a></span> fölött,
a miket a Jézuska hozott számukra. A legkisebbik sarjadék az
apjának a térdén lovagolt s dicsekedve mutogatta a hajas babát a
nagyobbik bátyjának, a kinek már széttéphetetlen képeskönyv mellett
volt muszáj örvendezni.</p>
<p>A szomorú hivatalú házigazda külső megjelenésére nagyon kedélyes
alak. Sötétszőke haja, vidám piros arcza, kiborotvált álla,
erőteljes termete valami csendes foglalkozású iparost enged
sejteni, félelmes kezein kék és zöld köves pecsétnyomó gyűrűk.</p>
<p>– Mit parancsolnak az urak? – kérdezé nyájas tekintettel a
családi ünnepély közepébe betoppanó uraktól. A kicsikét a karjára
emelte, mert az nem akart az apja öléből leszállni: erőszakosan a
nyakába csimpajkozva mind a két karjával.</p>
<p>Gyuri barátunk előadta az idejövetelük czélját. Ő egy darab
kötelet szeretne jogos tulajdonává tenni, a mely már egyszer emberi
igazság végrehajtására szolgált.</p>
<p>A mester udvarias szavakban fejezé ki sajnálatát a fölött, hogy
nagyon tisztelt látogatója óhajtásának azonnal eleget nem tehet.
Mivelhogy a kérdéses tárgyat ő abba a házba, a hol a családja
lakik, eltenni nem szokta; hanem minden egyes szomorú alkalommal
odaajándékozza a legényeinek: azok aztán csinálnak abból maguknak
némi kis mellékjövedelmet. Akadnak babonás emberek, a kik azt
hiszik, hogy ilyesmi használ a fogfájásnak, meg hogy a kártyában
szerencsét hoz.</p>
<p>– S hol vannak azok a legények?</p>
<p>– Rendesen ott tanyáznak az üzleti háznál: de ma éjjel
bizonyosan mind az éjjeli misére mentek. Hanem ha okvetetlenül
kivánja uraságod azt az említett tárgyat megszerezni, hagyja itt
nálam a lakása czímét; én majd értesíteni fogom, ha kapható
lesz.</p>
<p>Gyuri barátunk ott hagyta a névjegyét, s boldog karácsonyünnepet
kivánva, czimboráival együtt visszavonult. <span class=
"pagenum"><a name="Page_120" id="Page_120">-120-</a></span></p>
<p>Ezzel a kalanddal aztán vissza kellett menni ismét a Pista
bácsihoz; volt mit elmesélni rajta; az ifjú társaság együtt
kvaterkázott reggelig; akkor aztán ki-ki nyugalomra hajtá
fejét.</p>
<p>Másnap Gyuri barátunknak úgy rémlett, mintha azt álmodta volna,
hogy ő az éjjel a hóhérnál volt, s ott egy karácsonyfát látott. De
bolond fantáziája is van az embernek álmában!</p>
<p>Az ünnepek után Gyuri barátunk haza utazott rendén a maga
hegyes-völgyes vármegyéjébe.</p>
<p>Kezdődtek a nagy körvadászatok. Gyuri barátunknak ez volt a
jobbik szenvedélye. Szomszédjában mind nagy földesurak laktak: maga
is azoknak az osztályához tartozik. Majd itt, majd amott vívtak
döntő harczot a nyulakkal: az elesettek száma közölve lett a
hirlapok vadászati rovataiban.</p>
<p>A vadászat fáradalmai után következett az uri lakoma. A lakoma
után egy kis nemzeti ferbli: ez a vadászok játéka; ehhez nem kell
tudomány, csak kurázsi, s annyi ember játszhatja, a hány csak az
asztalhoz hozzáfér.</p>
<p>Gyuri barátunkat még a ferblinél is üldözte a balsors. A négy
disznója megbukott a girigári ellenében. Elijesztették 17-el, mikor
neki 20-a volt. Ha két filkóra kóstáltatott, kapott ki két
nyolczast. Ez már nem pech volt, hanem aszfalt!</p>
<p>S mikor legjavában foly a munka, vágtató paripa dobogása hangzik
a vadásztanya udvarára, s nemsokára betoppan egy marczona alak a
vidám vadásztársaság közé. A haja, szemöldöke csupa zuzmara, a
bajusza merő jégcsap. Rá nem lehet ismerni, a míg fel nem olvad;
beszélni meg nem tud, úgy be van rekedve.</p>
<p>Ez a Gyuri barátunk nagyságos mamájának a huszárja.</p>
<p>Csak annyit tud ellihegni fujtató szavával, hogy a <span class=
"pagenum"><a name="Page_121" id="Page_121">-121-</a></span>
nagyságos asszony küldi általa ezt a levelet a nagyságos úrnak,
lóhalálában.</p>
<p>Gyuri barátunk felnyitja a levelet s ezt olvassa belőle:</p>
<p>«Kedves fiam!</p>
<p>Irtóztató dolog történt! Atyád nincs itthon. Még nem tud semmit!
– Jőjj azonnal haza! Kétségbe vagyok esve!»</p>
<p>Mi történhetett otthon?</p>
<p>A levélhozó huszár nem tudott egyebet elrebegni, mint hogy a
nagyságos asszony ma este egy táviratot kapott, melyre elkezdett
szörnyen jajgatni, kiabálni, s őtet rögtön kergette ezzel a
levéllel, hogy keresse föl a nagyságos ifjú urat, akárhol
találja.</p>
<p>Persze az egész czimboraság rögtön ott hagyta az egész
czupász-kasszát, nem kérdezték többé, mi a vizi? hanem valamennyien
mind «blindre» befogattak a szánkóikba s vágtattak a vadásztanyáról
a Gyuriék kastélyához. A jó barátok el voltak szánva, hogy Gyuri
pajtásukat, bármi szerencsétlenség érte is a családját, magára nem
fogják hagyni.</p>
<p>A nagyságos mama már a verandán várta türelmetlenül az érkező
fiát. Közel volt az elájuláshoz; sőt el is dőlt egy kicsit, a mint
a karjai közé zárhatta. Mire magához tért, már akkorra a jó barátok
is megérkeztek.</p>
<p>«Mi történt. Mi rémhír jött?» kérdezé minden arcz némán.</p>
<p>– Nézd! Nézd! Ezt a táviratot! – mondá minden idegeiben
reszketve a drága jó mama. – Most hozták stafétával.</p>
<p>A távirat így szólt:</p>
<p><i>«Uram! A kötél készen van. Szolgálatjára áll. Kozarek
budapesti hóhérmester.»</i></p>
<p>– Mit jelent ez a borzasztó távirat?</p>
<p>Gyuri pajtás körülvakargatta a fejét és nagyon összehunyorította
<span class="pagenum"><a name="Page_122" id=
"Page_122">-122-</a></span> az ábrázatát, félre sandítva a
körülálló czimborákra, a kik a mindjárt kitörni készülő nevetés
felvont puskáival czéloztak feléje, s aztán ezt mondta:</p>
<p>– Tudod, édes mama, ez – <i>üzleti titok!</i></p>
<p>Erre aztán következett egy általános dechargea a
kaczagásnak.</p>
<hr class="chap" />
<p><span class="pagenum"><a name="Page_123" id=
"Page_123">-123-</a></span></p>
<div class="chapter">
<h2>A CZÁR ALBUMA.</h2>
</div>
<p>Az orosz czárok nagy pártolói a művészetnek, különösen a
képírónak.</p>
<p>Három egymásután következő czár hagyta örökségbe a trón utódjára
a mi zseniális művész-hazánkfiát, Zichy Mihályt, kinél jobb rajzoló
jelenleg az egész világon nincs. Zichy Mihályt mindenütt magával
hordja a czár, utazásaiban, medvevadászataiban: művész hazánkfia a
végzetes vasuti katasztrófánál is együtt menekült meg a czárral a
halál tornáczából. Az ő rajzónja örökíti meg a czár minden
élményeit, még az olyant is, a minőnek a tablójára azt írta a czár,
hogy «ayez esprit!» (legyen esze!).</p>
<p>Egész albumokat töltenek meg művész-hazánkfia remek rajzai, s
ezek mind a czár tulajdonát képezik. Van köztük olyan is, mely
mesterséges zárral csukódik: kívül a táblájára nyomtatva «erotica»
(szerelmes dolgok). Azok is művészi becsű alkotások; régi classicus
felfogásban, minők a Pompéjiből előkerült festmények a nápolyi
múzeumban.</p>
<p>Van azután a czárnak egy nagy albuma, mely az ázsiai népek
változatos typusait, viseletét, háztáját tartalmazza gyönyörű
aquarellekben, a legelső orosz festőktől kiállítva. (Bolti ára
ötezer rubel.) Ennek a példányaival csak koronás fők salonjai
dicsekednek. Hisz annak magának kell egy könyvtári őr!</p>
<p>Hát még a rengeteg orosz birodalom európai tartományait
<span class="pagenum"><a name="Page_124" id=
"Page_124">-124-</a></span> ismertető művészi albumok! És a
külföldi uralkodók ünnepi ajándékai! A jubileumos emlékek. A főurak
és egyháznagyok hódolatának tolmácsolói, miknek bekötési tábláinál
versenyez a művésziesen préselt és köszörült maroquin a pazar
értékü színarany táblával, melyet ó-orosz zománcz-diszítés tarkit:
meg az egy darab malachitból és lapis lazuliból faragott
foglalatok. S a ki e drága táblákat felnyitja, alattuk még nagyobb
kincseket talál: világhírü mesterek remekműveit, aquarellben,
rézkarczban, aczélmetszetben.</p>
<p>Hát még a tömérdek fénykép-album, melyekben dicsőséges,
diadalmas jelenetek vannak megörökítve, képekben, miknek teremtő
művésze a napsugár volt! Flották találkozása, koronás urak
díszlakomája, uralkodói esküvők, szoborleleplezések, (a kiváló
főalak rajtuk a czár).</p>
<p>Azután a természet ritka tüneményeit egyesítő albumok, miknek
képeit a teleskop és mikroskop rögzítette.</p>
<p>Közben egy-egy anatomiai, kórtani album is, a mit ha ideges
hölgy kiváncsiságból fel talál nyitni, nagy hirtelen be is
csapja.</p>
<p>Az új czárnénak nagy élvezet az albumokat végiglapozni. A
gyöngéden szerető hitves, a költői kedélyű nő, a fogékony lelkű
népanya annyi megismerésre méltó képet talál ez albumokban. Talán
olyanokat is, a mik egy kis fejcsóválásra késztik: hol járt ennek a
művésznek a fantáziája? Mythologia az! S aztán arról ki tehet, hogy
a mai világban is vannak hamis istenek! Sőt hamis istenasszonyok
is: azok még többen!</p>
<p>Csak egy album volt elzárva fekete, afrikai bölényszarvból
készült ládikóba, a mihez nem lehetett a czárnőnek hozzáférni. A
czár mindig magával hordta a kulcsát.</p>
<p>Pedig a czárnő gyakran meglepte a czárt, mikor egyedül volt az
album-tárában, annál a felnyitott ládikónál, a fekete bőrkötésű
albumot kezében tartva s abban figyelmesen lapozgatva. A meglepett
czár hirtelen betette az albumot a tartályába s rázárta a födelét.
<span class="pagenum"><a name="Page_125" id=
"Page_125">-125-</a></span></p>
<p>A czárnő is asszony. S az asszonynál a kiváncsiság betegség.</p>
<p>– Mi van abban az albumban?</p>
<p>– Az nem neked való.</p>
<p>– Nem nőnek való?</p>
<p>– Nem czárnőnek való.</p>
<p>A titok spórái termékenyek. A nő, a ki titkot talál a férje
szívében, százféle magyarázatot teremt, s a százféle mind
egyféle.</p>
<p>A czárnő szomorú lett, búskomorsága egész környezetét
nyugtalanítá: orvosai égaljváltoztatást tanácsoltak neki: maga a
czár is aggódott: minden gyöngédsége nem volt képes életvidámságát
visszaadni a nőnek.</p>
<p>Nem tudtak rájönni bajának a kór-okára.</p>
<p>Egyszer aztán megvallotta a czárnak.</p>
<p>– Nem kell nekem se olasz éghajlat, se gyógyfürdő, se
csodaforrások. Csak az gyógyíthat meg, ha megtudom, mi van abban a
fekete albumban?…</p>
<p>A czár mélyet sóhajtott:</p>
<p>– Azt megtudhatod; s akkor ebből a bajodból kigyógyulsz; de
sokkal nehezebb bajt fogsz kapni utána.</p>
<p>S a mit egy szenvedő asszony kiván, az még egy czárra nézve is
parancsolat.</p>
<p>A hatalmas úr előhozta a fekete albumot s odaadta a neje
kezébe.</p>
<p>Fényképek voltak benne, férfiak és nők is. Egyszerű polgári
viseletben: némelyik rongyos is volt. A fényképek alá voltak írva a
nevek és egyéb adatok.</p>
<p>Az az album tartalmazta azoknak az összeesküvőknek a fényképét,
a kik különböző időkben a czár élete ellen törekedtek, a kiket a
rendőrség tervük végrehajtásában megakadályozott: ezt az albumot
szokta a czár, mikor egyedül van, végignézegetni.</p>
<p>– Most már tudod, hogy mi az a nagyobb baj?</p>
<p>– De legalább ezentúl ketten viseljük azt…</p>
<hr class="chap" />
<p><span class="pagenum"><a name="Page_126" id=
"Page_126">-126-</a></span></p>
<div class="chapter">
<h2>A GARDEDÁM.</h2>
</div>
<p>«Egyetlen garde des dames van a világon, a kire a hajadon leányt
rá lehet bízni: a saját erénye.»</p>
<p>Ezt a bölcs mondást örökíté meg az utókor számára nagytiszteletű
és tudós Blätterhold Theofil uram, a ki Nagy-Frigyes korszakában a
filologia professzora volt a göttingai egyetemen.</p>
<p>Ennek a világhírű tudományos intézetnek minden nemzetből voltak
látogatói: különösen angolok, a kik a tiszta latin nyelvet
óhajtották megtanulni.</p>
<p>Blätterhold professzor uram házánál rendesen volt két angol ifjú
beszállásolva, a kiket különös jó ajánlólevelek segítettek ez
előnyhöz. Mert az előny volt. Blätterhold professzor úr kosztosai
mind eminencziával végezték a kurzust. Azonkívül erkölcsi
tekintetben is kitűnő felügyelet alatt voltak.</p>
<p>Ezt a felügyeletet pedig nem valami pedáns, zsémbes, élemedett
asszonyság gyakorolta a háznál, hanem a tudós tanár egyetlen
leánya, Izabella kisasszony.</p>
<p>Igazi brünehildi alak: a milyennek a Nibelungen-ének
illusztrátorai rajzolják a hősnőt.</p>
<p>De nemcsak a gondozása volt a kisasszonyra bízva az ottlakó
diákoknak, hanem azoknak a kalligrafiára betanítása is, a miből
naponkint leczkét kaptak. Annál fogva a Blätterhold professzor úr
egykori kosztosainak mind szakasztott olyan írásuk volt, mint
Izabella kisasszonynak, ugyanolyan apró, gömbölyű gyöngyszemsorok,
<span class="pagenum"><a name="Page_127" id=
"Page_127">-127-</a></span> hogy azokról egész világi életükben meg
lehetett tudni, hogy egykor Izabella kisasszonytól tanulták a
szépírást.</p>
<p>Vajjon mikor az embernek ilyen szép kéz írja eléje az
exemplumot, lehet-e megállni, hogy azt meg ne csókolja?
Meggondolandó, hogy annak a szép kéznek párja is van, a mely
szintén tudja a leczkéjét.</p>
<p>Különben Izabella kisasszony nem tartozott a rideg, örökké
biráló tekintetű házi zsarnokok közé: asztal fölött ő is nevetett a
diák pajtások egymás közötti dévánkodásain, s vasárnapokon, a mikor
nem volt előadás, bor került az asztalra, még a gitárt is a nyakába
akasztotta s eldanolta húrpengetés mellett, hogy egy jó férjnek az
a kötelessége asszonya iránt: «Hallgasson szavára: Ha őt
tűzbe-vízbe küldi, menni kell parancsolatjára. Szépen kezet
csókolni, Intésére hajolni: Ha vendége érkezik, Őtet mulatni
hagyni.»<a name="FNanchor_2" id="FNanchor_2"></a><a href=
"#Footnote_2" class="fnanchor">2)</a> A mire viszont a studiózusok
dalolták vissza a maguk strófáját a jó háziasszony
kötelességeiről.</p>
<p>A leányán kívül még egy kamasz fia is volt a tudós
professzornak; de az ritkán volt a társaságban látható: többnyire a
lazaretumban üdült. Örökösen párbajozott s rendesen őtet szurkálták
meg. Nem is hítták máskép, mint «Non est hic». (Nincs itt.)</p>
<p>Legutoljára két fiatal angol lord-sarjadék volt a professzori
ház kosztosa: az egyik Mac Kulmick Policrat, a másik Cleithon
Edvárd.</p>
<p>Policrat délczeg dandy volt, a ki sokkal több gondot fordított a
nyakravalója helyes megkötésére, mint a diák-prozódia szövevényes
szabályaira. Egész magatartása olyan volt, mint a ki meg van
győződve róla, hogy ő mind nőkkel, mind férfiakkal szemben
ellenállhatatlan. Kíméletet nem ismert semmi tekintetben,
Westminsterből azért relegálták. <span class="pagenum"><a name=
"Page_128" id="Page_128">-128-</a></span></p>
<p>A másik ifjú lord ellenben vézna, szűkmellű alak volt, a kire
nagyon ráillett a szerénység; komolyan is vette a tanulást kora
hajnaltól mécsgyujtásig, hogy jól fejébe verje, micsoda
privilegiumuk van az «inis» és «entis» genitivusú szavaknak a
többiek fölött.</p>
<p>Policrat úrfit többször is lehetett látni a commerseken, mint a
kollokviumokon. Csak a kalligrafiai leczkéken jelent meg pontosan,
bemutatva Izabella kisasszonynak a megírt penzumát, melynek
szövegét ő maga választotta ki Ovidius Ars Amatoriájából, s nagy
gyönyörűsége volt a szemérmes hajadon haragos elpirulásán, a kit
bántott a megértett csintalan szöveg; de azért belerakta a
kihagyott interpunkciókat.</p>
<p>Mind a két ifjú imádta Izabellát; de Edvárd úgy, mint a szentet,
Policrat pedig, mint egy mithoszi istennőt. A szenttől malasztot
várunk, az istennőtől gyönyört.</p>
<p>Szegény kis Edvárd olyan járatlan volt abban a tudományban,
hogyan kell egy nővel szerelmünket észrevétetni; annál
gyakorlottabb viador volt Policrat e téren.</p>
<p>A hízelgések, hazudozások nem vezettek czélhoz. A könyörgés –
egy kis alamizsnáért – egy alázatos rabszolga számára: «csak egy
csókot!» – mi ez egy mesebeli kincstárból? – Nem adták meg.
Játszotta az elbúsultat; főbelövéssel fenyegetőzött. Kinevették
vele. Aztán erősebb módszerekhez folyamodott, a mik sikerrel hatnak
a női szívekre. Tüntetett a bőkezűségével, fitogtatta a
gazdagságát: lakomákat rendezett imádottja ünneplésére,
kirándulásokat vízen és szárazon. A lány megközelíthetetlen
maradt.</p>
<p>Egyszer aztán Izabella születésnapjára (ez volt a
tizennyolczadik) egy drága szép gyémántos gyűrűt hozott neki
hódolata jeléül. A gyémánt a legveszedelmesebb démon. Ennek ritka
nő áll ellen.</p>
<p>Hát ilyen ritkaság volt Izabella. Visszautasítá a <span class=
"pagenum"><a name="Page_129" id="Page_129">-129-</a></span>
szivárványszikrázó karbunkulust, azt mondva, hogy a gyémántos gyűrű
lehull a leány ujjáról, ha azt nem egy karikagyűrű szorítja
hozzá.</p>
<p>A karikagyűrű az eljegyzés jelvénye.</p>
<p>Ezt meg Policrat úrfi drágállotta.</p>
<p>Máskor is találkozott ő már ilyen makacs ellenállással. A ki
Ovidius Liber Metamorfozeosát tanulta, ismeri belőle a varázsló
Pelis nimfa történetét, a ki tigrissé tud átváltozni, ha szerelmes
férfi közelít hozzá erőszakkal. El van mondva ékes hexameterekben,
hogyan kell az ilyen tigrissel elbánni. Azért jár az ember
iskolába, hogy ezt megtanulja.</p>
<p>Policrat úrfi megvesztegette Izabella szolgálóját, hogy a
kisasszonya hálószobájának ajtaján a tolózár ütközőjének a szegeit
húzza ki, hogy így az ajtó egy erős nyomásra felnyitható legyen.
Aztán egy éjjel, jól felborozva czimborák társaságában, azzal a
gonosz elhatározással tért haza, hogy a mit se hízelgés, se bőkezű
pazarlás nem bírt kivívni, diadalra juttatja szenvedélyét férfias
erőszakkal.</p>
<p>A betörés sikerült; de hogy aztán mi történt Izabella
hálószobájában, azt nem lehetett megtudni, mert néhány percz múlva
Policrat úrfi úgy repűlt ki a hálókamrából az étkező szobába, hogy
széket, asztalt, mindent felfordított, a mit útjában talált s még
azonfölül az egész mosdótál vizet is a nyakába zúdították, hogy
lucskos lett, mint a kiöntött ürge.</p>
<p>S még ezzel nem érte be a haragra gyúlt Walkür, hanem azonnal
targonczára rakatta Policrat úrfi minden czókmókját s a
háziszolgával elszállíttatta abba a korcsmába, a hol az úrfi
rendesen tanyázni szokott.</p>
<p>Ezzel a szerelmes história rendén be lett volna fejezve.</p>
<p>A tudós professzor tudomásul vette, hogy egy kosztosával
kevesebb van.</p>
<p>A rákövetkező napon a másik angol ifjú, Cleithon <span class=
"pagenum"><a name="Page_130" id="Page_130">-130-</a></span> Edvárd
késő este került haza, nem is vacsorált otthon. Izabella
kisasszonynyal kivánt négyszemközt beszélni.</p>
<p>Reszketett a felindulástól; alig bírt szavakat találni.</p>
<p>– Drága kisasszony! Nem képzeli, milyen rosszak az emberek. Az a
kiűzött ficzkó most azt hireszteli városszerte, hogy azért hagyta
el az önök házát, mert eliszonyodott a kegyed fajtalan
szenvedélyétől, melylyel őt üldözte.</p>
<p>– És ön nem tudta a rágalmat megczáfolni, a becsületsértőt
megfenyíteni?</p>
<p>– Szavakkal ellenmondtam, de tenni képtelen vagyok. Nézze,
kisasszony, ezeket a vézna karjaimat: az a Brontes engemet felszúr,
mint egy pillangót a skatulyára.</p>
<p>– Jól van, elmehet ön. Majd találok megtorlást.</p>
<p>Azzal a szobájába ment Izabella.</p>
<p>Magára volt hagyva.</p>
<p>Ez undok rágalom ellen senkitől sem várhatott segélyt.</p>
<p>Az apja legfeljebb egy secundát írhat a vétkes diáknak a
testimoniumba. A bátyja most is maródi: ott fekszik a lazaretumban,
egy szúrással a mellében, a mit sörházi pinczérnő miatt kapott.</p>
<p>Van egy német közmondás, a mit nagy veszedelem idején
használnak: «Selbst ist der Mann.» (Magad légy férfi.)</p>
<p>No hát legyen úgy.</p>
<p>A «Selbst» megvan, a «Mann» megjön.</p>
<p>Leült levelet írni.</p>
<p>Utánozta Edvárd írását; könnyű volt az.</p>
<p>«Uram!»</p>
<p>«Ön gyalázatosan rágalmazta előttem a hölgyet, a kit én
tisztelek.»</p>
<p>«Ezért én öntől fegyveres elégtételt kérek.»</p>
<p>«Fegyverünk kard.» <span class="pagenum"><a name="Page_131" id=
"Page_131">-131-</a></span></p>
<p>«Holnap hajnal előtt jelenjen ön meg a nürnbergi kapu előtti
glacis-n, a hol várni fogom.»</p>
<p>«Tanúkat nem hozunk magunkkal; egyikünk halva marad.</p>
<p class="right"><i>Lord Cleithon Edvárd</i>.»</p>
<p>Azzal fogott egy lap síma itatóspapirost, azt rászorította a
nedves írásra, hogy annak az egész szövege ott maradt megfordítva a
bibulán: tükör elé tartva el lehetett azt olvasni.</p>
<p>A levelet lepecsételte s rábízta az iskolaszolgára, hogy keresse
fel vele a szokott Kneipeban Mac Kulmick urat.</p>
<p>Ezen az éjszakán nem feküdt le aludni Izabella.</p>
<p>Hanem előkereste a bátyja öltönyeit s azokat felvette magára.
Kardot, barettet, köpönyeget egymás mellé rakott.</p>
<p>S aztán lekönyökölt az asztalra s bámult a sötétségbe, várva az
óra ütését.</p>
<p>Elgondolkozott rajta, hogy milyen nyomorult teremtése az
Istennek egy hajadon leány, a ki szép és erényes.</p>
<p>Ha bűnös volna, könnyelmű, szenvedélyes: csupa öröm volna az
élete. Ő játszanék a férfiakkal, tördelné a szíveket, kaczagna a
mások szenvedésein, kincseket seperne össze, meglopná a
mennyországot. De mert bűszke a női becsületére, sárba tiporják,
kigúnyolják, erkölcsi halálra itélik.</p>
<p>S ez ellen nincs védelem!</p>
<p>No hát lesz.</p>
<p>A mint a lomhán perczegő óra ütötte a hármat éjfél után,
Izabella összekulcsolta a kezeit s elmondta reggeli imáját. Rövid
volt az: «Én Istenem, bocsásd meg az én bűneimet. Amen!»</p>
<p>Azzal a haját csomóba kötötte, betakarta barettel, a kardot
oldalára köté s a köpenyt vállára keríté. Aztán észrevétlenűl
elhagyta az atyai házat.</p>
<p>Mikor a nürnbergi kapun kiment, még sötét volt, <span class=
"pagenum"><a name="Page_132" id="Page_132">-132-</a></span> még nem
jött el a találkozás ideje. Leült egy padra, a hol a bokrok
eltakarták.</p>
<p>Négy órakor megszólalt a városház harangja.</p>
<p>Máskor álmából is fel szokott ébredni e hangra. Ma nem lehetett
a hajnalt imával üdvözölni.</p>
<p>Miről imádkoznék: «Uram, add, hogy ma megöljem az ellenfelemet!»
– Vagy pedig: «Uram, add, hogy az ellenségem ma megöljön
engem!»</p>
<p>Ma nem kivánt egyebet az égtől, mint hogy virradjon már.</p>
<p>Halavány sáv az ég alján jelenté, hogy hajnalodik.</p>
<p>S a hajnal szürke ködében látható lett egy közeledő férfi
alakja.</p>
<p>A barettjén lengő strucztollról rá lehetett ismerni, hogy ez
Policrat. Izabella eléje ment.</p>
<p>Mikor közel értek egymáshoz, Izabella széttárta köpenyét.
Policrat ráismert. Elámulva hördült fel:</p>
<p>– Izabella!</p>
<p>– Az a nevem.</p>
<p>– Mit akar ön itt?</p>
<p>– Megtorolni a gyalázatomat.</p>
<p>– Ön leány.</p>
<p>– A kardom férfié.</p>
<p>– Én nem húzhatom ki a kardomat ön ellen.</p>
<p>– Ha volt önnek bátorsága megölni a lelkemet, legyen bátorsága
megölni a testemet is.</p>
<p>– Mivel tehetném jóvá a bűnömet?</p>
<p>– Találja ön ki.</p>
<p>Policratnak a jobb szelleme sugdosott valamit, önkéntelenül
elkezdte az egyik kezével a másiknak az ujján azt a két gyűrűt
forgatni, melyek közül az egyik tartja a másikát, hogy le ne
hulljon. Ha meg tudta volna hallani, a mit védszelleme, jobbik esze
súgott! De nem hallotta meg; csak az ujjainak hegye tudott
róla.</p>
<p>– Végezzünk, uram! – kiáltá türelmetlenül a leány s kirántotta a
kardját. <span class="pagenum"><a name="Page_133" id=
"Page_133">-133-</a></span></p>
<p>– Goddam! – mormogá Policrat, – én nem vívok
fehércselédekkel!</p>
<p>– No hát nesze, te gyáva!</p>
<p>Izabella a kard lapjával arczul üté a férfit.</p>
<p>Erre aztán Policrat féktelen dühbe jött, ő is kardot rántott s
bőszülten rohant megsértőjére.</p>
<p>A düh pedig rossz tanácsadó a páros viadalban.</p>
<p>A gyakorlott viador beleszaladt ellenfele kardjába. A szívén
ment az keresztül. Halva maradt ott.</p>
<p>A leány megtörülte a kardját a köpenyébe, haza ment,
levetkőzött, lefeküdt és elaludt csöndesen. Csak délfelé
kászolódott fel, a mikor ebédre csengettek.</p>
<p>Egyedül találta az atyját az asztalnál. Edvárd is hiányzott.</p>
<p>A tudós professzor elmondá a leányának a történteket.</p>
<p>A két angol ifjú valami hölgy miatt párbajt vívott, Cleithon
Edvárd megölte a pajtását, Mac Kulmick Policratot. Ezt ott találták
halva a nürnbergi kapu előtti glacis-n. Zsebében meglelték Edvárd
kihívó levelét. Ennek az alapján rögtön elfogták Cleithont és
törvényszék elé állították. Az ifjú nem tagadta tettét; bevallotta,
hogy ő ölte meg Mac Kulmick Policratot párviadalban.</p>
<p>Magára vállalta a gyilkosságot!</p>
<p>Melyik volt a nagyobb hőstett? Elkövetni azt, vagy elvállalni a
bűn terhét?</p>
<p>A párbaj büntetése halál. Az az ifjú, a ki irtózott az ellenfél
éles vasától, most nem retteg a még félelmesebb vastól: a hóhér
pallosától.</p>
<p>Izabella nem szólt semmit az atyjának. Felment a törvényszékre s
bejelenté, hogy mint tanú akar vallomást tenni a két angol ifjú
párbaj-ügyében.</p>
<p>Ott aztán a birák előtt elmondá az egész eseményt. Ő írta
Cleithon Edvárd nevében a kihívó levelet Mac Kulmickhoz. Felmutatá
az itatóspapirost a megfordított <span class="pagenum"><a name=
"Page_134" id="Page_134">-134-</a></span> lenyomattal, mely tükör
elé tartva tökéletesen azonos írást tüntetett fel a Policratnál
talált levelével s bevallá nyiltan, hogy ő maga állt bosszút
meggyaláztatásáért. Kéri, hogy őt itéljék el, ha bűnösnek találják
s bocsássák szabadon az ártatlan ifjút, ki magát helyette
föláldozni kész volt.</p>
<p>A birák meg voltak hatva a vallomás által. Félretették a
törvénykönyvet s itéltek a szívük szerint. Egyhangúlag fölmenték a
becsület hősi megvédőjét.</p>
<hr class="tb" />
<p>A krónikaíró, kitől e másfél század előtti esemény vázlatát
vettük, azzal végzi be a történetet, hogy Izabella fölmentése után
az itélőbirák egyikének nejévé lett. De mi szebbnek és
igazságosabbnak találjuk azt a megoldást, hogy a hős leány a fényes
elégtétel után Edvárddal csatolta össze az életét. Az is hős volt,
a ki felajánlott önfeláldozásával a büszke hölgy szerelmét
kiérdemelte.</p>
<hr class="chap" />
<p><span class="pagenum"><a name="Page_135" id=
"Page_135">-135-</a></span></p>
<div class="chapter">
<h2>KÉT LÉGYOTT KÖZÜL MELYIKET?</h2>
</div>
<p>Csodák történnek; de csak Francziaországban.</p>
<p>Ha például fölteszszük ezt a kérdést: kié a nagyobb hatalom a
világon; a szerelemé-e, vagy a becsületé? Mindenünnen azt a választ
fogjuk kapni: a szerelem a nagyobb úr. Ez a rendes állapot. Az
ellenkező, az volna a csoda.</p>
<p>De Cossé Arthur, Gonnor ura, egyike volt a franczia lovagvilág
leghíresebb gavallérjainak. Csatamezőkön annyi babért szerzett a
kardjával, a hány mirtuszt hizelgő szavával a nők világában. Jó
kedvű, jó czimbora, ivásban, vívásban senkitől le nem győzve;
várostromokban diadalmas, akár férfi, akár nő volt a vár ura.</p>
<p>De egyszer még is talált egy bevehetetlen erősségre. Az volt
Ceton Renée kisasszony szíve. Hátramaradt arczképéről itélve, mely
ott látható a Louvre képtermében Medicis Katalin koronázási
tableauján, elsőrendű szépség. A királynő kedvencz udvarhölgye
volt; zárdában nevelték, szigorú erkölcsben, vallásosságban, a
mihez járult – alapul – veleszületett női büszkesége. S ennek a jól
megfundált várnak a betetőzését képezte az anyai gondviselés. Renée
kisasszonynyal szívbeli viszonyokról csak a mamán keresztül
lehetett beszélni. Arthur lovag őrülten szerelmes volt Renée
kisasszonyba; de odáig még sem fokozódott ez a szenvedelme, hogy a
kezét megkérje. A csere-kereskedés csak a barbár népeknél járja,
kivált szerelem dolgában; czivilizált ember vagy fizet – vagy lop.
Az utóbbi tisztességesebb. <span class="pagenum"><a name="Page_136"
id="Page_136">-136-</a></span></p>
<p>Akadt azonban egy előkelő úr, a ki elszánta magát, a drágán
tartott szépséget ezen az áron is megszerezni. Ez volt lord
O’Miora, skót követ a franczia királyi udvarnál. Gazdagsága
rengeteg, termete óriási, étvágya híres, de leghíresebb a nemesi
czímere, melynek paizsa fölött a homlok sisakfőn egy huszonnégy ágú
agancs ékeskedik. Az udvari fáma azt susogja, hogy azok mind meg
vannak érdemelve.</p>
<p>De Cossé Arthur lovag nagyhamar értesült Ceton Renée kisasszony
eljegyzéséről s elkeseredésében elvonult a táborba, a hol maga egy
dandárt vezetett. A dandár Abbeville város alatt táborozott.</p>
<p>Ceton Renée kisasszonynak, mamájával és kiséretével, Abbevillen
keresztül kellett utaznia, hogy vőlegényével, a skót lorddal,
egyesülhessen. Útközben a hintónak valami baja esett: ott kellett
maradni, a míg azt a kovács helyreigazítja.</p>
<p>Megtudta ezt De Cossé Arthur lovag, s fölhasználva az alkalmat,
fényes lakomát rendezett az illusztris vendégek tiszteletére, a mit
azok hálásan fogadtak. A lakoma alatt De Cossé lovag kitárhatta a
szívét az utazó menyasszony előtt. A mamát elfoglalták a többi
lovagok. A duegna pedig épen az ostromló szerelmes pártján volt.
Megsúgta Renée kisasszonynak, hogy skót vőlegénye eretnek! És
akkoriban épen elkeseredett harczok folytak az igazhivők és a
hugonották között Francziaországban. Egy eretneket megcsalni nem
bűn, sőt erény. Elfér a skót czimer homlokán még egy huszonötödik
ág is; sőt annál szebb lesz tőle. A szép menyasszony szíve megnyilt
a szerelmes esdeklései előtt. Megegyeztek benne, hogy a duegna
által ártatlan port (altatót) kevertetnek a mama éjjeli
marmeládjába, s aztán az éj csendjében odajön a lovag az imádottja
ablaka alá lóháton; a nyeregből könnyen fölhághat az ablakba, s
boldogságának semmi sem áll többé útjában.</p>
<p>A paradicsom útja ki volt egyengetve. <span class=
"pagenum"><a name="Page_137" id="Page_137">-137-</a></span></p>
<p>A vidám lakomát hamar befejezték; a kifáradt utasok iránti
tekintetből a lámpákat kioltották, a tábori őröknek ki lett adva a
parancsolat, hogy ne kiabáljanak, trombitálástól tartózkodjanak
ezen az éjszakán; szerelmeseknek kedvező csöndesség szállt le a
vidékre.</p>
<p>E mély csöndességben léptetve közelít lóháton a vendég-kastély
felé köpenyébe burkolva a szerelmes lovag. Egy szöglet-ablak van
csak kivilágítva: az az ő vezércsillaga.</p>
<p>De ugyanazon világító fény felé baktat nagy loholva egy másik
lovag is. Egyszerre érkeznek meg az ablak alá. De Cossé lovag már
fogja félkézzel az erkély párkányát, a midőn útját állja Beaulieu
hadnagy.</p>
<p>– Hagyd abba, colonel, veszedelem van; Coqueville kapitány
háromezer hugonottával megrohanta Saint-Valery-Sur-Somme várát s
erősen ostromolja; ha nem sietsz rögtön a fölmentésére, reggelre a
hugonottáké lesz a vár.</p>
<p>A donjon ablakából csöndesen gördült alá a lovag elé a
kötélhágcsó.</p>
<p>Odafönn vár rá a paradicsom.</p>
<p>És Cossé lovag visszahajította a kötélhágcsót az erkélyre s
kirántotta a kardját.</p>
<p>«Ezt drágán fogják nekem megfizetni a hugonották! – Fuvasd meg a
trombitákat!»</p>
<p>S abban a nyomban megindult Saint-Valery felé; hajnalig odaért,
szétverte Coqueville seregét, visszavette tőle az elfoglalt
várat.</p>
<p>Hanem azt a másik várat, a szép menyasszony szívét, azt
elvesztette örökre.</p>
<p>Ezt nevezzük a mai világban csodának.</p>
<hr class="chap" />
<p><span class="pagenum"><a name="Page_138" id=
"Page_138">-138-</a></span></p>
<div class="chapter">
<h2>HÁZASSÁG GYŰLÖLETBŐL.</h2>
</div>
<p>Maga a regényczím is képtelenség!</p>
<p>Hisz a házasság oltáristenei: Hymen és Ámor, a hűség és
szeretet; lehet-e Erisnek házasságot szerezni, a perpatvar
dæmonának?</p>
<p>Egy nevezetes válóper okmányai tanúskodnak róla, hogy ez
megtörtént a valóságban. Ez a híres Alliot-per.</p>
<p>Alliot úr előkelő állást foglalt el Sztaniszló királynál, a
kinél udvari tanácsosi s főfőbiztosi hivatalt viselt. Birtoka kevés
volt, de jövedelme sok. Csakhogy azt nagy család fenntartására
kellett fordítania. A legidősebb gyermeke volt Hortense kisasszony,
a ki már huszonharmadik évében járt és még mindig pártát viselt.
Pedig országos hírű szépségnek híresztelték s az is bizonyos volt,
hogy a ki vőlegényéül ajánlkozik, valami nagy hozományt ugyan nem
kap a leánynyal, de kap egy létrafokot, a min aztán feljebb
haladhat az apósa hatalmas befolyásával, no meg talán a szép
asszonya kedvéért. Az ember nem hinné, hogy egy szép feleség
mosolygása mennyire kiegyenlíti a Sorbonne testimoniumában
található fogyatkozásokat.</p>
<p>Ilyen szerencsés kópénak tekintették monsieur De Pont egyetlen
fiát, Olivért. Az apa a nancyi udvarnál udvari tanácsos volt, a fia
pedig kanczellista az apja irodájában. Szép fiú volt, daliás
termet, egészen alkalmas arra, hogy asszonyi fejeket elforgasson.
Ez lenne méltó párja a szép Hortensenak. <span class=
"pagenum"><a name="Page_139" id="Page_139">-139-</a></span></p>
<p>A mamák már megegyeztek, de a papák még nem.</p>
<p>Monsieur De Pont hallani sem akart e házasságról. Mikor a
felesége szorongatta, hogy mi kifogása van e szép frigy ellen,
őszintén kimondá az okait:</p>
<p>– Az, hogy mi most Alliot úrral igen jó barátságban élünk. De ha
az én fiam elveszi az ő leányát, egyszerre halálos ellenségek
leszünk s azt én nem akarom.</p>
<p>Hogy mi alapja lehetett e csodálatos logikának, azt nem lehetett
kitalálni. Úgy ismerte talán a fiát, vagy még úgyabban a
menyasszony-jelöltet, vagy talán mind a kettőt?</p>
<p>A nagy befolyású Alliot, a ki nagyon óhajtotta a házasság
létrejöttét, végre a leghatályosabb eszközhöz folyamodott, hogy
leányát főkötő alá hozza: magát Sztaniszló királyt kérte fel ügye
előmozdítójául.</p>
<p>És Sztaniszló király igen jó ember volt; nemcsak jó ember, de jó
király. Huszonnyolcz esztendeig uralkodott királyi czímmel Nancyban
és azalatt kiérdemelte a «jóltevő» melléknevet. Minden jövedelmét
tudományos intézetekre, művészetre, kórházakra, monumentumokra
fordította. Katonát nem tartott. Az ő országa háborút nem viselt.
Mintaparadicsoma volt az a földi tartományoknak. Még adót sem
fizettek benne.</p>
<p>Hogy miként került a lengyel Leszczinszky Sztaniszló király
Francziaországba uralkodónak, az egy olyan kuszált regényszöveg, a
milyet csak a történelem múzsájának szabad harisnyakötés közben
lediktálni. A még akkor «nagy» Lengyelország trónja miatt
versenygett két megválasztott király: Sztaniszló és Ágoston.
Beleavatkozott a dolgukba Oroszország, Svédország, Bajorország,
Törökország: európai háború lett belőle; hol az egyiket, hol a
másikat verték ki az országból; végre a mit Mars nem tudott
keresztülvágni a kardjával, megoldotta a gubanczot Venus. A
franczia király, XV-ik Lajos, belészeretett a hozzámenekült lengyel
király leányába, a szép Leszczinszky Máriába és nőül vette.
<span class="pagenum"><a name="Page_140" id=
"Page_140">-140-</a></span> Ekkor aztán egy európai kongresszus
olyan szépen egyenlítette ki a viszálykodás ügyét, hogy Sztaniszló
király mondjon le a lengyel trónról Bajor Ágoston javára,
kárpótlásul tartsa meg a királyi czímet, s hogy legyen neki min
uralkodni, szakítsa ki a számára XV-ik Lajos Francziaországból
Lotharingia és Bar tartományokat s fizessen a királynak évi
apanázst két millió livret. (Hiszen apósa volt.) A jó Sztaniszló
kapott az alkun. Két millió livret lengyel király korában sem
látott soha egy rakáson. Elfogadta a lotharingiai királyi trónt, s
a franczia nemzet belenyugodott szépen, hogy a hazájából egy szép
tartomány lengyel birodalommá lett.</p>
<p>Sztaniszló királynak az ős aranykorra emlékeztető uralkodását
még az is jellemzi, hogy nem volt arisztokrácziája. Mit keresett
volna a franczia főnemes annak a királynak az udvarában, a ki nem
tart hadsereget? Nincs se marsall, se lájtinánt. Maga a király sem
visel fényes egyenruhát, polgári gunyában jár-kel, s gyakran
megesik rajta, hogy a palotája kapujában fölállított polgárőrségi
strázsa útját állja s csak akkor ereszti be, mikor a király
kigombolja a hosszú kabátját s előtünteti a brilliántos csillagot a
mellénye baloldalán. Pedig volt idő, mikor Sztaniszló király
hadsereget vezetett oroszok és bajorok ellen s hősi módon
verekedett Péter czár és a németek ármádiáival szemben. Hanem hát
Európa azt határozta, hogy tegye le a kardot, hát letette; nemcsak
maga, hanem egy millió francziát hozzászoktatott ahhoz a
gondolathoz, hogy ellehet a világ dicsőség és puskapor nélkül.</p>
<p>A főnemesség helyett az ország minden filozófusai, poétái és
szépművészei találkoztak az udvaránál. Azoknak mind biztos
alkalmazást adott a lengyel király, azok képezték mindennapi
társaságát. Ő maga is írt tudományos munkákat foliáns számra: ki is
nyomatta. Most is megvannak. <span class="pagenum"><a name=
"Page_141" id="Page_141">-141-</a></span></p>
<p>Rangbeli emberek egyedül a hivatalnokai voltak. Azok lehettek
megkülönböztetve egyenruha-viseléssel, melynek kiegészítő része
volt a gyikleső. A tudósok csak nádpálczát viseltek, s az volt az
ismertető fokozatuk, hogy melyiknek fakóbb a parókája.
Konverzácziójuk latin nyelven folyott. A míg a királyné élt,
vacsorára is megmarasztaltattak s kaptak ürütokányt, haricska
puliszkával és almabort meg duplasört hozzá. A pálinkaféléktől és
boroktól a király irtózott, a mi ethnografiai rendkívüliség.</p>
<p>Ehhez az áldott jó királyhoz folyamodott hathatós közbenjárása
végett a derék Alliot udvari tanácsos. Vesse közbe magát a leánya
és De Pont Olivér úrfi házassága nyélbeütésénél.</p>
<p>Könnyű ezt kérelmezni, de nehéz végrehajtani.</p>
<p>A király megteheti (mert van rá szuverén joga) azt, hogy
kinevezi De Pont Olivért Lotharingia ellentengernagyának, de arra
semmi sem jogosítja, hogy kinevezze Alliot Hortense kisasszony
vőlegényének.</p>
<p>Hiszen még nem is ismerik egymást: a véleményes menyasszony és
vőlegény. Hogy lehessen őket összehozni?</p>
<p>Eszébe jutott a királynak, hogy mialatt ő Versaillesben időzött,
volt alkalma az udvarnál fényes bálokat látni, a miken ő rendkívüli
módon unatkozott. Ellenben a felczifrázott hölgyek és urak teljes
szabadsággal találkoztak, tánczoltak egymással ezeken a parádés
tánczvigalmakon.</p>
<p>Ilyen bált rendeztetett ő főlovászmesterével, a ki ehhez nagyon
értett. Meghívatta ez ünnepélyre az Alliot- és De Pont-családokat,
s a főudvarmesterével (ki, mielőtt féllábára megsántult,
tánczmester volt) úgy intézteté a dolgot, hogy Olivér és Hortense a
legelső menuettet együtt tánczolják; a királyi asztalnál pedig
egymás szomszédságában üljék végig a vacsorát. Így azután
lehetetlen, hogy egy kecsteljes kisasszony meg <span class=
"pagenum"><a name="Page_142" id="Page_142">-142-</a></span> egy
délczeg úrfi egymásba belé ne szeressen. A két mama az ifjú és
leány oldala mellett foglalt helyet s figyelhetett minden
mozzanatára a találkozásnak.</p>
<p>Az udvari bál után azt kérdezé Alliot mama Hortense
kisasszonytól, a mint a hordszekérben hazavitették magukat:</p>
<p>– No, hát hogy tetszett neked az asztaltársad, Olivér?</p>
<p>– Az a legkiállhatatlanabb ember a világon. Nem is ember, egy
szörnyeteg. A Phæákok nemzetségéből való. Pofája Calibán mintaképe.
S a lelke éppen olyan csúf, mint az ábrázatja. Minden szava
hazugság: hízelgése gúny, hallgatása megvetés. A ki ennek valaha
felesége lesz, megérdemli a martirok koszorúját vagy férjgyilkos
lesz belőle.</p>
<p>Ez nagy balsiker volt az egyik oldalról. De kiegészítésre talált
az ellenfél részéről.</p>
<p>– Mit szólsz a szép Hortenseról? – kérdé De Pont mama a fiától,
mikor a bál után hazatértek.</p>
<p>– Szép? Én csúfnak találom. Meduzafő, Erynnis pofával. Szemeiben
orgyilkok villognak. Minden vonása gúnyt, dölyföt fejez ki; a mit
mond, mint a Stymfalidák nyila, sebez. Tréfája viperacsípés. S
mikor kedves akar lenni, akkor Circét látni benne, a csábító
syrént. Én megfagytam az oldala mellett. Ha ez a nő lenne a
feleségem, öngyilkossá lennék egy év alatt.</p>
<p>De Pont mamának nem tetszett ez a beszéd; annál jobban
helyeselte azt De Pont papa: «A fiúnak igaza van; én is úgy
találom.»</p>
<p>– Nem! Ezt te beszélted a fejébe! Ha te nem ingerelnéd a fiadat
a kiszemelt mátkája ellen, rég egy pár lett volna belőlük.</p>
<p>Ezen aztán a két házastárs kegyetlenül összeveszett.</p>
<p>De Pont papa aztán azzal végezte az ellenzéki vitáját, hogy
lefeküdt és nem kelt fel többet: megütötte a guta. Ezzel akarta
demonstrálni, hogy nem ő ingerli a fiát a menyasszonya ellen.
<span class="pagenum"><a name="Page_143" id=
"Page_143">-143-</a></span></p>
<p>Olivér úrfi azonban az apja halála után is csak megmaradt a
gyűlöletében.</p>
<p>De másban nem maradhatott meg: a hivatalában.</p>
<p>Ha nincs udvari tanácsos, nincs kanczellista.</p>
<p>Az apa protekcziója megszünt Olivérre nézve, a saját érdeme és
tehetsége pedig nagyon hézagos ajánlólevél lehetett.</p>
<p>Csak a király grácziája segíthetett a sorsán.</p>
<p>A király pedig jó ember volt, a ki a jótéteményeit szerette
megtetézni. A ki hivatalt kért tőle, menyasszonyt is adott neki
ráadásul. Olivér úrfinak az eddigi irnoki állás helyett számfölötti
számfejtői hivatal lett kilátásba helyezve, ha megkéri Alliot
kisasszony kezét.</p>
<p>– Inkább egyenesen a Bicétrebe.</p>
<p>Akkor azonnal elcsapatik.</p>
<p>Azt sem bánja.</p>
<p>Ekkor aztán az anyja jött elő az öreg ágyúkkal.</p>
<p>– Ha meg nem kéred Alliot kisasszony kezét, kidoblak a házamból,
kitagadlak a vagyonomból, a szeméten halsz meg!</p>
<p>Ez erős fenyegetés volt.</p>
<p>– Jól van, hát megkérem.</p>
<p>Bizonyos volt felőle, hogy a leány részéről kosarat fog kapni.
Hisz az első találkozásnál már annyira kifejezték egymás iránti
kölcsönös ellenszenvüket, hogy afelől semmi kétsége nem lehetett. A
leány nem volt a király kegyelmére szorúlva, azt nem kínálták
számfölötti számfejtői hivatallal.</p>
<p>Megkérte nagy keservesen Hortense kisasszony kezét, – minthogy
kénytelen volt vele.</p>
<p>Természetesen nem Hortense kisasszonyhoz fordúlt a
leánykéréssel, hanem a hogy az illem és bevett szokás parancsolta,
a szülőihöz. Azok nagy örömmel fogadták.</p>
<p>Hortense kisasszony azonban hallani sem akart a férjhezmenésről.
Szívgörcsöket kapott, sírt, tombolt, átkozódott, a haját tépte, ki
akart ugrani az ablakon, <span class="pagenum"><a name="Page_144"
id="Page_144">-144-</a></span> csészéket, tányérokat vert a
földhöz, sőt annak a fejéhez, a ki Olivér nevét kiejtette előtte.
Utoljára megtagadta magától az ételt: felfogadta, hogy halálra
koplalja magát.</p>
<p>Ekkor a jó király avatkozott e kínos ügybe.</p>
<p>Küldött Hortense kisasszonynak egy csinos menyasszonyi
kelengyét: teljes, tökéletes kiházasítási pompát, a menyasszonyi
köntöstől a himzett zsebkendőkig. Egyúttal kegyesen tudatá a
szülőkkel, hogy a lakodalmi vendégséget ő fogja rendeztetni, úri
fényűzéssel, s tűpénzül kétezer livret ajándékoz a
menyasszonynak.</p>
<p>Ennek ellenében Alliot papa kerített valahonnan egy fekete
psantiért meg egy szürke soutanet s azt tette a leánya elé.</p>
<p>Tessék választani!</p>
<p>Vagy menyasszony, vagy apácza.</p>
<p>S a mit az anyai rábeszélés és az apai fenyegetés nem tudott
kivívni, megtették a selymek és a csipkék, kivált a himzések, a
mikről Nancy világhírű. Ennyi pompás «lingeriet» nem lehet
visszautasítani. Hisz utoljára is mit árt az, ha Hortense ezentúl
H. P. monogrammal jegyzett ingeket fog viselni? Egyéb nem
következik belőle.</p>
<p>Így aztán létrejött a házasság a kölcsönös gyűlölet alapján.</p>
<p>Az egyházi szertartást a Chapelle Ducaleban tartották meg,
melynek fekete márványoszlopai között megannyi sarcophágok vannak
elhelyezve, herczegek és herczegnők, kiknek márványszobrai a
koporsófödélen feküsznek összetett kezekkel. Áhitatos látvány
házasságkötő párok számára.</p>
<p>Az esküvő után következett a nagyszerü menyegzői lakoma, melyben
résztvettek a város notabilitásai, s mely késő este érte végét. Ez
alkalommal sok bor elfogyott a számos áldomások mellett. A vendégek
észrevették, hogy a boldog mátkapár a poharába töltött bort
<span class="pagenum"><a name="Page_145" id=
"Page_145">-145-</a></span> nagyon erősen keveri a nancyi
savanyúvízzel, a minek sajátszerű hatása van, és hogy egyszer sem
koczintják össze a poharaikat. A király költségére ment a
lakodalom. Ő felsége maga otthon ült egy cervelát és egy kancsó
bajor sör mellett.</p>
<p>– Igazán összeillő pár! – hízelgének a vendégek a boldog
szülőknek. – Kár, hogy némák, – ejté ki némely gonosz nyelv.</p>
<p>– Majd megszólalnak, csak egyszer egyedül legyenek a
nász-szobában, – biztatták azok a kétkedőket.</p>
<p>Így szokott az lenni, s úgy szokott megfordúlni.</p>
<p>Hiszen meg is szólaltak, a mint egyedül hagyták őket a
nász-szobában. De a mit egymásnak mondtak, az nem volt egyéb a
kölcsönös gyűlölet, útálat kifejezésénél.</p>
<p>A boldog szülők, kik reggel siettek szeretett gyermekeiket
üdvözölni a nászéj után, ott találták a szép arát az egyik
szobában, a délczeg vőlegényt a másikban. Az asszony teljes
menyasszonyi ruhájában volt, csak a fátyola volt összetépve, a férj
pedig vőlegényi jelmezében, csak a nyakkendője volt
szétszaggatva.</p>
<p>Íme tehát megtörtént, a mit a szülők úgy erőltettek, s a mit a
király előmozdított: lett Olivérből s Hortenseből férj és
feleség.</p>
<p>Azok pedig e nászéj után soha többé nem látták egymást.</p>
<p>Olivér áttetette magát más városba, hogy még csak egy levegőt se
szíjon a feleségével.</p>
<p>Hortense elébb klastromba akart vonúlni; de a zárdafejedelemnő
elutasította: férjezett nő nem lehet apácza. Akkor meg akarta magát
mérgezni; rajtakapták, megakadályozták. Akkor aztán hazament a
szülőihez.</p>
<p>A két házastárs úgy gyűlölte egymást, mint az ördögöt. Pedig
semmi okuk sem volt rá. Egyik sem szegte meg az oltár előtt tett
esküjét.</p>
<p>Egyszer aztán mégis csak találkoztak egymással – véletlenül. A
touli «officialité» főlépcsőjén. <span class="pagenum"><a name=
"Page_146" id="Page_146">-146-</a></span></p>
<p>– Mit keres itt monsieur? – kérdé Hortense.</p>
<p>– Én a keresetlevelemet hozom – a válóperemhez. Hát ön
madame?</p>
<p>– Én szintén a válóperi keresetlevelemmel jövök.</p>
<p>– Hisz akkor egy dologban járunk.</p>
<p>Akkor aztán karonfogva mehettek föl nagy vídáman az
elnök-vikáriushoz s együtt adhatták át neki a keresetleveleiket. A
válás oka volt «nem foganatosított házasság, engesztelhetetlen
gyűlölet.»</p>
<p>Az elnök megbiztatta őket: hagyják itt az irataikat, aztán
menjenek haza; lakjanak együtt; három hónap múlva megint jőjjenek
ide; akkor egyházi tekintély meg fogja kísérteni a
kibékéltetésüket, s ha az nem sikerül, kimondja az ágytól és
asztaltól való elválasztatást; azzal megint hazamehetnek, lakhatnak
külön szobákban, újabb három hónap múlva aztán megint
előkerülhetnek, s ha válási szándékuk megmásíthatatlan,
megkaphatják a házasságukat megsemmisítő ítéletet három hónap
alatt.</p>
<p>Ennek aztán mind a ketten nagyon megörültek. Mikor az
Officialité kapujában elváltak, még kezet is szorítottak
egymással.</p>
<p>Már most ha Olivér jól megértette volna az elnöki utasítást,
vagy ha nem értette is, de legalább megtartotta volna, hát minden a
legszebb rendben folyott volna le.</p>
<p>Azt mondták nekik, hogy «menjetek haza s lakjatok együtt a
törvényszabta hataridőig».</p>
<p>Olivér azt hitte, hogy ez csak olyan kegyes szólásforma.</p>
<p>Mi a csodának lakjék a férj a feleségével együtt, ha nem
szereti? Csak azért, hogy a szép arczát, termete bájait tükörből
lesse? Hogy mikor alszik, egy csókot lopjon oda a vállára? Egy
hideg csókot!</p>
<p>Hagyta a feleségét hazautazni Nancyba, maga pedig ment
Lunevillebe, a hol hivatalos állása volt. <span class=
"pagenum"><a name="Page_147" id="Page_147">-147-</a></span></p>
<p>Pedig hát az egyházi kánonnak szilárd ethikai alapja van.</p>
<p>S erre De Pont Olivér a saját eszéből is rájöhetett volna.</p>
<p>Hogy házastársak között nincs szeretet, az lehető dolog, de hogy
szerelemféltés ne legyen, az lehetetlen. A szerelem = virág, mely
lehull, de a szerelemféltés = méregtoboz, mely a sziromhullás után
is duzzad és érik.</p>
<p>Ezt nem érezte De Pont Olivér.</p>
<p>Kitől féltse egy férj a szép asszonyát (a szalmaözvegyét)
Nancyban?!</p>
<p>A jó becsületes Nancyban, a hol a király példájához
alkalmazkodik minden ember; az egész udvar csupa tudósokból áll. A
hol egy férfi ezt a szót «baiser» (csókolni) ki nem ejtené a
száján, hanem ezt használja helyette: «embrasser» (ölelni).</p>
<p>Egy közbejött tényről nem volt tudomása De Pont Olivérnek.</p>
<p>A versaillesi udvar diplomácziai illendőségnek találta, hogy
XV-ik Lajos király rendes követe által képviseltesse magát
uralkodótársa, I. Sztaniszló király udvaránál. E feladattal
Beauveau lovag bízatott meg. A franczia előkelő világ egyik
legszeretetreméltóbb gavallérja. Ez volt az első és egyetlen
arisztokratája Sztaniszló király udvarának. Tudós nem volt, hanem
az asszonyokhoz alaposan értett.</p>
<p>Hogyne ismerte volna fel ily szakértő búvár a tenger fenekén
rejlő gyöngytermő kagylót?</p>
<p>A harmadik törvényszék előtti megjelenést valami közbejött eset
megakadályozta.</p>
<p>De Pont Olivér csak megjelenhetett volna, de Alliot Hortense nem
jöhetett el Párisból, a hová három hónap előtt félrevonult. Az az
oka volt rá, hogy a Saint Marie Madelaine-templomban ez időtájt egy
újszülött fiúcskát kereszteltek, a ki a Szent Sakramentomban
<span class="pagenum"><a name="Page_148" id=
"Page_148">-148-</a></span> Basile Amable nevet kapott, a
matriculában eképen beírva: «fils naturel de Ferdinand Jérôme de
Beauveau, et de la demoiselle Hortense Alliot.» Az apa maga írta
bele a nevét a hivatalos lajstromba s egyúttal a következő igéretet
adta ki hiteles okiratban:</p>
<p>«Én Ferdinánd Jérôme de Beauveau, igérem Isten és emberek előtt,
a mire a becsület és vallás szentül kötelez, hogy Alliot Hortense
kisasszonyt, a mint az egyházi törvényszék állítólagos házasságát
De Pont Olivér úrral semmisnek és érvénytelennek nyilvánítandja a
folyamatban levő válópör alapján, azonnal hitvestársamul fogom
venni. Ez azon benső egyetértésnek következése, mely köztem és ő
közötte fönnáll, a ki szabad. Mi a teljes igazság szerint
kereszteltük Párisban a Saint Marie Madelaine-templomban a fiúnkat
Basile Amablenak. Istent hívom föl tanúnak, hogy az anyát nőül
véve, a fiút törvényesíteni fogom s rangjához juttatom, mely őt
megilleti, a mire engemet kötelez a becsület, a vallás s az anya és
gyermeke iránti gyöngédség. Beauveau lovag.» Hitelesítve czímeres
pecsétjével.</p>
<p>Ez hát jó lett volna már De Pont Olivérnek. Soha még férj
tisztább munkával férjhez nem adta a feleségét. Most már
házasságtörés czímén is indíthatott válópört a felesége ellen.</p>
<p>Hanem ekkor egy újabb bonyodalom következett.</p>
<p>Az új férjjelöltnek, Beauveau lovagnak, a családja förmedt föl
Ferdinánd Jérôme házassága ellen. Tiltakoztak s a grand chatelet
elnöke, a párisi prevot elé vitték az ügyüket.</p>
<p>A derék biró meg volt akadva; neki a statutumok szerint csak
kétszázötven frankig terjedő ügyekben szabad itélkezni; az a
kérdés, hogy ér-e egy leányosított asszony, vagy egy
asszonytalanított leány 250 frankot? A baillik és senechallok mind
összeütötték a fejüket, mégsem bírtak tanácshoz jutni. Az ügy a
parlament <span class="pagenum"><a name="Page_149" id=
"Page_149">-149-</a></span> elé került. A korszak két leghíresebb
ügyvéde: Loiseau és Legouvé mérkőzött meg egymással. Az akták
halomra nőttek. Végre a parlament sem tudott egyebet határozni,
mint hogy be kell várni a touli Officialité döntését ebben a
rendkívüli kérdésben.</p>
<p>Végre valahára megérkezett az egyházi törvényszék határozata,
melyben kimondatik, hogy De Pont Olivér és Alliot Hortense
hitestársak házasságában semmi impedimentum dirimens nem
találtatik. A canonok Beauveau lovagot nem ismerik, csak a házasság
szent sakramentumát. A Saint Marie Madeleine dékánja utasíttatik,
hogy a keresztelési matrikulába új lapot vezessen be: törvényes
apának De Pont Olivért, anyának Depontné, született Alliot Hortense
asszonyt nevezve meg.</p>
<p>Ez volt a megoldás.</p>
<p>És így megtörtént az, hogy a gyűlölet nevelt a családfán egy új
sarjadékot.</p>
<hr class="chap" />
<p><span class="pagenum"><a name="Page_150" id=
"Page_150">-150-</a></span></p>
<div class="chapter">
<h2>ELEVEN REGÉNY.</h2>
</div>
<p>Száz év előtti hirlapból hódítottam el ezt a történetet. (Dumas
Sándor «elhódításnak» nevezi.) A Times «Miscellany» mellékletében
található, mely akkor jubilálta dicsőséges pályafutásának
huszonötödik évfordulóját. – Ha a saját fantáziámmal gondoltam
volna ki ezt a mesét, azt mondanák rám, hogy szeczesszionista
vagyok.</p>
<p>Londonban történt az eset.</p>
<p>Még akkor nem volt se vasút, se gőzgép, se táviró.</p>
<p>Regényírók sem voltak.</p>
<p>Scott Walter még egy kis ügyvéd volt. Cooper Fennimor akkor
tanult olvasni, Dickens (Boz) még nem is született.</p>
<p>Shakespearet, Dantét hamar átolvasta az ember, az amadisokat
(lovag-regényeket) megunta az ember, Don Quixotet könyvnélkül tudta
az ember. Mit tehetett az ember? – Elindult eleven regényeket
keresni.</p>
<p>A Westendben volt egy klub, melynek tagjai föladatukká tették az
eleven regények fölkutatását.</p>
<p>A gentlemanek álöltözetben fölkeresték a londoni külvárosok
csőcseléklakta részeit, a Whitefriarst, a Rotherhytheot; bevették
magukat a bűzös lebujokba: ott kiszemelték maguknak a legfeltünőbb
alakot, férfit, vagy némbert, bizalmaskodtak vele, míg kicsalták az
élettörténetét. Azt azután otthon a klubban elmondták a
társaságnak.</p>
<p>Ezt úgy hítták maguk között, hogy «búvárharang». <span class=
"pagenum"><a name="Page_151" id="Page_151">-151-</a></span></p>
<p>Találó elnevezés. Tengerfenék ez is, a hová a merész búvár
alámerül, hogy értékes csigagyöngyöt keressen. Koczkáztatja, hogy
czápára talál, a ki elnyeli, vagy nyolczkaru polipuszra, a ki
megfojtja; de hátha épen egy syrénre, a kinek a karjából még
nehezebb a szabadulás!</p>
<p>A klub tagjai között a legszerencsésebb volt a gyöngyhalászatban
lord Alb… (A cenzura miatt nem volt szabad az egész neveket kiírni
hirlapi közleményeknél.)</p>
<p>Öreg úr volt már: de azért korcsmaképes. Vagyonos volt és
agglegény; jövedelme nagy részét inségesek fölsegélésére
fordította. A lebujokban győzte az ivást és a fizetést.
Törzsvendége volt a leghirhedettebb rotherhythei spelunkának a
«Kakas-lovaghoz».</p>
<p>Ismeretes emblema. A feleségeiktől megcsalt férjek czímerképe.
Nagy látogatottságnak örvendett. Itt lehetett találni a legerősebb
punchot, a legmérgesebb dohányt s a legkifestettebb leányokat.
Voltak mellékhelyiségei is hashisevők és ópiumszivók számára. Lord
Alb… csak szektet ivott, s másokat is azzal traktált. Aközben
kereste a gyöngyöt.</p>
<p>Néha reggelig is ott dőzsölt a lármás társaságban: élvezte az
utczai énekesnők nyiltszívü nótáit, biztatta a boxoló matrózokat, a
győztest megajándékozta; ha valakiben meggyuladt a pálinka, azt a
magával hozott ellenszerrel meg tudta gyógyítani; őt nem merte
senki bántalmazni, mert herkulesi ereje volt.</p>
<p>Reggel felé aztán, a minek a megérkezését a hajók tülköléséről
lehetett megtudni, mely a matrózokat hajóikra hivogatta, a lord is
fölkászolódott és hazament. A csatorna hídjánál várt reá a
gyaloghintója, abba belevetette magát s aludt hazáig. Fölvitték a
lakásába, lefektették. Délfelé fölébredt, megfürdött,
megborotválkozott, felöltöztette magát divatos manchester
köntösébe, megivott egy pohár ambra elixirt. Aztán lóra ült,
kilovagolt a Hydeparkba, az útban talált hölgyeket kecsecsen
üdvözölve jobbra-balra. Igazi gavallér volt. <span class=
"pagenum"><a name="Page_152" id="Page_152">-152-</a></span></p>
<p>Csak itt-amott mutatott rá ólmos botja végével egy policeman,
társát figyelmeztetve: «a mynheer». A Kakaslovagnál hollandusnak
czímezték a lordot, viselete, flegmája és ivóképessége miatt.</p>
<p>A Hydepark kioszkjában aztán megreggelizett; ott volt a
gyűlhelye a többi búvár uraknak; ott azután elmondta osztriga és
fogolypástétom mellett, a mit a lebujban a vereshagymás kabeljau s
az égő plumpudding között begyébe szedett:</p>
<p>– No, urak, ma egy igazgyöngyöt halásztam!</p>
<p>– Igazgyöngy! – kiáltá fel gúnyolódva lord Bel… makacs ellenfele
lord Alb…-nak, atrobilosus ember, kinek életfeladata volt
mindenkinek ellentmondani, mindenben kételkedni, de különös
czéltáblájának tartotta ezt az idealista, humanista, altruista
lordot, a kinek az előadásait igyekezett skeptikus közbeszólásaival
megzavarni. – «Igazgyöngy! Bizonyosan afféle bourgignon.» (Így
hivják a gyártott hamis gyöngyöt.)</p>
<p>– Nem! Ez egy valóságos parangon. (Elsőrendű nagy terménye a
meleagrina margaritiferának.)</p>
<p>– No, majd meglássuk, hogy az én fogam alatt nem törik-e
széjjel? (Ez a próbája az igazgyöngynek.)</p>
<p>Lord Bel… azok közé a búvárok közé tartozott, a kik a londoni
nyilvános házak korallgrottáiban tanulmányozzák a tengerfenéket.
Ott is sok érdekes csiga terem.</p>
<p>Elválhatatlan társa volt neki a skót nagybirtokos, O-Don… a kit
a klubban úgy hivtak, hogy Bashaw. Turbánt, kaftánt, salavárit
viselt, shorbetet ivott, csibukból pöfékelt, s hosszú ősz szakállt
viselt. Senki sem bántotta érte: ha neki úgy tetszett.</p>
<p>Ennek meg az volt a speciális tanulmánya, hogy a Londonban
létező «lunatic-asyl»-okat látogatta meg: azoknak a lakói
történetéből gyűjtötte eleven regényeit.</p>
<p>Ezt a két urat valami közös érdek kötötte össze, a mit azonban
rajtuk kívül senki sem ismert. Annyit lehetett <span class=
"pagenum"><a name="Page_153" id="Page_153">-153-</a></span> tudni
felőlük szorgos utánjárás mellett, hogy lord Bel…-nek volt valaha
egy szép, fiatal leánya, a kit az apa egy ballépés miatt házából
elűzött, a skót bashawnak pedig létezett egy legény fia, a ki az
apai házból elszökött, s évek óta se leánynak, se fiúnak hirét sem
hallották a bánkódó szülők. A két apa azokat keresi, a lord a
nyilvános házakban, a Bashaw a tébolydákban.</p>
<p>A skót főúr már annyit közölt a barátjával, hogy nyomon van:
látta a fiát, rátalált egy «little house»-ban, (kisebb tébolyda,
ingyenes, melyet jótékony alapítvány tart fenn.)</p>
<p>– Bolond?</p>
<p>– Az.</p>
<p>– Mi a mániája?</p>
<p>– Egész nap verseket ír.</p>
<p>– Hát hisz az ártatlan tébolygás.</p>
<p>– De azokat egész éjjel deklamálja, nem hagy senkit aludni.</p>
<p>– Nem gyógyítható?</p>
<p>– Az orvos azt mondja, hogy vagy trepanálni kell a koponyáját,
vagy meg kell házasítani.</p>
<p>– Csak akadjon olyan áldozat, a ki kész egy bolondhoz feleségül
menni.</p>
<p>– De mikor azzal kigyógyul. Én ismertem egy nőt, a ki feleségül
ment egy kannibálhoz: nem félt, hogy megeszi.</p>
<p>– Akadnak olyan némberek.</p>
<p>A két főúr közrefogta lord Alb…-ot. Mind a hárman egy széles
ottománon foglaltak helyet; középen lord Alb… A Bashaw keresztbe
szedte a lábait maga alatt s nagy füstgomolyokat fújt a mesélő felé
a csibukjából.</p>
<p>– No hát lássuk azt az igazgyöngyöt.</p>
<p>Lord Alb… hozzákezdett.</p>
<p>– Az történt, hogy a mult éjjel ott ültem a Kakaslovagnál a
szokott asztalom mellett, vizsgálgatva a körülöttem csivelgő
asszonyi állatokat, a kiknek a köszöngetését <span class=
"pagenum"><a name="Page_154" id="Page_154">-154-</a></span> nem
tartottam érdemesnek figyelembe venni. Egy hárfás leány énekelt és
muzsikált a podiumon: annak a dalait hallgattam.</p>
<p>– Szép volt a lány? – kérdé lord Bel…</p>
<p>– Nem tudom. Nagyon ki volt festve. Széles kalapja alól fekete
haj omlott alá, a mi nem volt a sajátja, a szemöldökei is festve
voltak, elől trompeuset viselt, czipőin bouffantokat, a mi nagyon
testesnek tüntette fel. Azzal vonta magára a figyelmet, hogy hangos
vitába keveredett egy fiatal dandyvel, a kinek nem akarta
megengedni, hogy a mezitelen vállát megcsókolja.</p>
<p>– Pedig az arra való úgy-e? – szólt közbe a Bashaw.</p>
<p>– Természetesen. A leány azt kiáltotta: «Eredj! selyemruhás
ember ne érjen hozzám: gyűlölöm a selymet, meg a bársonyt.» Én ezen
elcsodálkoztam. Hiszen a selyem-, a bársonyruha zsebében terem az
arany. Odamentem a czivódókhoz. A dandynek adtam egy bordalökést, a
mitől az asztal alá kalimpázott. A leánynak szóltam: – Hát az én
barchent jaklimnak szabad-e hozzád dörzsölődni?</p>
<p>A leány elnevette magát: «Te már tetszel nekem, mert paraszt
vagy és öreg vagy». – «No hát gyere az én asztalomhoz s dalolj én
nekem.» – Kapott rajta, egy szökéssel lenn termett a magas
pódiumról, pedig a nehéz hárfáját is emelnie kellett.</p>
<p>– Ön nem segített neki?</p>
<p>– De igen. A könyökét fogtam.</p>
<p>– Pedig nem ott van a hypomoklion.</p>
<p>Azután leült mellém az asztalomhoz s elkezdett hárfázni és
dalolni. Csintalan románczokat énekelt, a minőket a többi hárfásnők
szoktak: «Te madaram», mondám neki, «el tudnád-e dalolni ezeket a
nótákat, ha nem volnál így kifestve?»</p>
<p>– Nem tudnám.</p>
<p>– Lehet téged kendőzetlen arczczal is látni?</p>
<p>– Lehet. <span class="pagenum"><a name="Page_155" id=
"Page_155">-155-</a></span></p>
<p>– Hol?</p>
<p>– Otthon a szobámban.</p>
<p>– Elvezetnél engemet a te otthonodba?</p>
<p>– Szivesen. Itt van a lakásom mingyárt a vendéglő padlásán. Van
jó lábad?</p>
<p>– Hegymászó vagyok.</p>
<p>– No, mert öt lépcsősoron kell fölkapaszkodni. Velem
jöhetsz.</p>
<p>Azzal fölkerekedett hárfástul s vezetett föl a lakására. Biz az
a legmagasabb emeleten volt, a hol már a padlásgerendák képezik a
plafondot, s az alacsony ablakból a háztetőre látni; de az az
előnye volt a szobájának, hogy a vendéglő főkéménye nyult fel a
szögletében s annál fogva nem kellett benne fűteni, mert a kémény
elég meleget adott. Egy asztal, egy zárható szekrény, két
szalmaszék, egy olajlámpás képezték a butorzatát; az ágyfülkében
volt a nyoszolya, tarka kattun-függönyökkel. Egy kis szűk pitvara
is volt a szobájának, a minek szögletében vörös világosság
derengett. Az egy kis bádogkatlanból jött, melyben kőszén
parázslott, forrón tartva a groghoz szükséges vizet, a mit
eshetőleges vendége számára készen kellett tartani a szép
Melusinénak.</p>
<p>– «Melusine»? Ez bizonyosan komédiásnév, – szólt közbe lord
Bel…</p>
<p>– Természetesen. A hölgy arra kért, hogy maradjak a pitvarban, a
míg ő a szobájába megy toilettet csinálni. Valami polczról kénes
fonalat vett elő, azt meggyujtotta a parázsnál s bement a szobájába
a lámpást meggyujtani. Azután még egy perczre visszatért, az üstöt
a forró vízzel leemelni és bevinni. A bezárt ajtón keresztül
nemsokára nagy lubiczkolást hallottam, mely elárulta, hogy a forró
vizet nem annyira grogcsinálásra, mint alapos mosakodásra
használja.</p>
<p>– Nem leskelődött ön a kulcslyukon át? – kérdé a Bashaw.
<span class="pagenum"><a name="Page_156" id=
"Page_156">-156-</a></span></p>
<p>– Dehogynem. Volt azon az ajtón több judáslyuk is fúrva, de
mindannyit hasznavehetetlenné tette a komédiásné azáltal, hogy a
levetett szoknyáit az ajtó fölé akasztotta. Félre kellett tennem a
kiváncsiságomat. Nem soká várakoztatott. Ismét nyilt az ajtó, s ő
kitekintett a nyiláson. Én visszahőköltem a láttára. Ez nem az a
hölgy, a kit én ide kisértem. Az egy magas, testes amazon volt, ez
pedig egy szilfid. Fehér, lenge pongyola volt rajta, mely
szoborszerű idomaihoz tapadt, a fekete haj eltünt, a helyett
csaknem fehér ezüstszőke fürtök omlottak a vállaira.</p>
<p>– Micsoda? Ezüstszőke haj? – szólt közbe lord Bel.</p>
<p>– No igen! ezüstszőke. Ez nem olyan ritkaság az angol nőknél.
Sohasem látott ön még ezüstszőke hajú nőt?</p>
<p>– De igen. Láttam.</p>
<p>– Én meglepetve rebegém: «Ön az, Melusine»? Erre ő szelíd
mosolylyal suttogá: Most már nem vagyok Melusine. Híjon az igazi
nevemen: «Milagrida.»</p>
<p>– Micsoda, Milagrida? – kiálta fel hangosan lord Bel. – Hisz az
spanyol név!</p>
<p>– Hát mért jön, mylord, ezért haragba? Lehetett a hárfásnő
spanyol leány. Csak nincs olyan bolond angol családapa, a ki a
leányát Milagridának kereszteltesse.</p>
<p>– Kérem ezt a thémát nem fejtegetni tovább.</p>
<p>– Az egész megjelenése a leánynak meglepett. Oly karcsú volt,
oly lengeteg; minden mozdulata csupa kellem, csupa báj, de
különösen az arczának az átváltozása volt feltünő, a mióta azt a
czudar festéket lemosta róla, szemei kékek voltak, miket a festett
pillák feketéknek hazudtak, a fekete szemöldök helyén finom vékony
vonalak húzódtak, arcza fehér volt, mint a porczellán, de
bezománczozva a legtündöklőbb rózsaszínnel, mintha a hajnal
sugározná be. Csak a jobb arczán volt látható egy háromszegletű
fehér folt; de az is jól illett neki. Kis leány korában egy
papagály megharapta: annak a forradása maradt ott. <span class=
"pagenum"><a name="Page_157" id="Page_157">-157-</a></span></p>
<p>Erre a szóra lord Bel… izgatottan ugrott föl a helyéről.</p>
<p>– Egy papagály harapása? – hebegé.</p>
<p>– No igen; ezek a komisz beszélő madarak olyan gonoszindulatuak:
a kire irigyek, azt megharapják.</p>
<p>– Az lehetetlen! Az lehetetlen!</p>
<p>– Csak nem akarja a papagályokat védelmébe venni?</p>
<p>Lord Bel… a selyem zsebkendőjével törülgette izzadó
homlokát.</p>
<p>– De egy hárfajátszóné!</p>
<p>– No hát miért nem kaphatott volna egy hárfajátszóné egy
papagálytól harapást az arczára?</p>
<p>– De hát honnan tudja ön, hogy az a fehér folt a leány arczán
papagályharapásnak a helye?</p>
<p>– Ő maga mondta el nekem.</p>
<p>Lord Bel…-nek a szemei vérben forogtak. Oldalzsebébe nyult,
kihúzta a bowieknifeot s annak a hosszú pengéjét kiugratta.</p>
<p>– Ugyebár, – hörgé tompán, rekedten, – mikor az ember egy ilyen
szép, piros női arczon egy olyan fehér foltot talál, egyszerre
kedve támad azt megcsókolni.</p>
<p>Eközben úgy fogta marokra a nagy kést, mintha a kedves
barátjának szánna vele egy oldaldöfést.</p>
<p>– No, azt én nem tenném; nem szokásom. Hanem az ujjam hegyével
érintettem azt a fehér foltocskát, megtudandó, hogy nem a letörült
fehér festék maradványa-e az ott? Erre adta a leány azt a
fölvilágosítást.</p>
<p>Lord Bel… abbahagyta azt a szurkálási mozdulatot a zsebkéssel, a
helyett levágott egy darabot a rágódohány tekercséből s azt a szája
szegletébe dugta, s aztán hanyatt dűlt a kereveten.</p>
<p>Lord Alb… sietett még tisztábbra mosni a hárfás leányt, mint a
milyen tisztára az maga mosakodott.</p>
<p>– A lámpavilágnál szétnéztem a kis manzard szobában. Semmit sem
találtam benne, a mi hasonló természetű osztályhoz tartozó némberek
lakhelyeit diszíti. <span class="pagenum"><a name="Page_158" id=
"Page_158">-158-</a></span> Falain nem voltak az Aretin-féle
érzék-ingerlő képek, még az ismeretes Männeken Piss gipsz-szobra
sem volt látható a szekrénykéjén.</p>
<p>– Te kis Milagrida, úgy látszik, – mondám neki, – hogy valamikor
a jobb társaságokban voltál otthon. Olyan finomak a kezeid.</p>
<p>– Pedig a hárfapengetéstől megkérgesednek az ujjak hegyei. Igaz,
hogy fiatal koromban előkelő család tagja voltam. Családi nevemet
nem mondom meg. Az apám valamikor spanyol követ volt.</p>
<p>– Lárifári! – rikácsolt közbe lord Bel… – Hogy lett volna
spanyol követ?</p>
<p>– Ezer bocsánat. Én tévedtem. Portugált mondott. De nekem a
spanyol, meg a portugál mindegy.</p>
<p>Lord Bel… a szóra egészen elvörösödött.</p>
<p>– Ezt ön csak az én boszantásomra mondja most! – S azzal kiköpte
a szájából a rágott dohányt.</p>
<p>Lord Alb… nem értette, hogy mi boszankodni való lehet ezen?
Azzal folytatá a mesélést:</p>
<p>– Egyszerű a történet; egy fiatal leány és egy ifjú szerették
egymást. Előkelő családok tagjai voltak mind a ketten.
Boldogságuknak semmi sem állt az útjában, a szülők beleegyezésével
jegyesek lettek. A menyegző napja ki volna tűzve, a jegyesek a
szószékről kihirdetve, csak egy hét volt még hátra. Ez utolsó hét
alatt történt, hogy a menyasszony atyjának egy majorházába
beleütött a villám, s az porig leégett. Az apa és anya együtt
kirándultak a kár megtekintésére, leányukat otthon hagyták. E
távollét alatt érkezett meg a kastélyba a vőlegény. Volt, a ki
fogadja: a menyasszony. Őrjöngve szerették egymást, igazán
őrjöngve. A páros együttlét rossz tanácsadó. Az ifjú azt susogta a
leány fülébe, hogy hiszen úgy tekintsék már egymást, mint férj és
feleség. Egy szikra volt csak, s ettől a szikrától fel hagyta
gyújtani a leány a szivét. Odaadta azt a kincsét, a mit vissza nem
lehet venni többé. Feláldozta jövendőjét a pillanatért.
<span class="pagenum"><a name="Page_159" id=
"Page_159">-159-</a></span> Hát aztán mi lett velük? Az, a mi
Hamlettel és Oféliával: «Míg hozzád nem menék, nászszal
kecsegtetél.» «El is vevélek, ha hozzám nem jövél.» A vőlegény a
pillanat gyönyöre után megutálta a menyasszonyát; leszidta, gyalázó
szavakkal tetézte s magára hagyta; többé felé sem jött, s azon a
napon, a melyen menyegzőjüket kellett volna megtartaniok,
megszökött az apai háztól.</p>
<p>– A futó bolond, – dörmögé a Bashaw, kifújva a csibukjából a
szikrázó hamut.</p>
<p>Lord Alb… folytatá az elbeszélést:</p>
<p>– Ha ezzel vége lett volna a szomorú történetnek, hát ez olyan
mindennapi eset volna, a mit nem érdemes följegyezni. Egy
megszökött vőlegény. Gyöngyház, ha leszakad, lesz más! De az
önfeledt szerelmi odaadásnak következései voltak a leányra nézve, a
miket a termete elárult. Az anyai szem észrevette e változást: a
leány mindent megvallott. Kétségbeesés jött be a házba. Az apa
előtt sem lehetett titkolni a szerencsétlenséget. A becsületére
féltékeny lord, kinek melle királyok érdemrendeivel volt diszítve,
határtalan haragra gerjedt s elűzte a leányát a háztól, ki fejére
ily gyalázatot hozott: egy shilling nélkül. Látni sem akarta többé.
Az anyja irgalmasabb volt hozzá. Minden pénzét és az ékszereit
átadta a leányának, a ki aztán Londonba menekült. Az apja oly
kegyetlen volt, hogy londoni ismerőseinek, rokonainak tiltakozó
leveleket írt: nehogy elűzött leányának menedéket vagy bármi
segítséget adjanak. A leány elveszett a fővárosi nyomorultak
számlálatlan tömegében.</p>
<p>Lord Bel…-nak valami eshetett a szemébe, mert nagyon
törülgette.</p>
<p>– A szerencsétlen leány nemsokára megszabadult – az
istenáldásától. Finom társaságban úgy hivják ezt, hogy istenáldása.
A fölösleges emberek számát szaporító új gentlemannek volt annyi
becsületérzete, hogy a <span class="pagenum"><a name="Page_160" id=
"Page_160">-160-</a></span> mi hibát világrajöttével elkövetett,
azt nagyhamar a világtól megváltával helyrehozza. Miss Milagrida
felvehette a Melusina nevet. Utolsó pénzéből vett magának egy
hárfát s a csapszékbe járt énekelni.</p>
<p>– És most már abból élek, a mit a hárfámmal keresek. Szegény
keresetforrás, de tiszta, – mondá, nagy szempilláit lesütve. –
Czintányéromba rézpénzt dobálnak: arany, ezüst nem kerül abba soha.
De nekem az elég. És már most azt is érteni fogja ön, miért mondtam
annak a tolakodó dandynek, hogy hagyjon békében: utálom a bársonyt
és selymet. Ő is mindig bársony ruhában jött hozzám, a ki
boldogtalanná tett. Azóta irtózom a bársony érintésétől.</p>
<p>Én kissé valószinűtlennek találtam a leány állítását.</p>
<p>– De hát, szép Milagrida, mit csinál maga, hogyha valamely úrnak
kedve támad magát a szállására felkisérni, a hogy ime én is
felkisértem? Nem minden látogató engedi magát szomorú történetekkel
kielégíteni. S maga is csak húsból és vérből van.</p>
<p>– Oh, az ellen van énnekem egy talizmánom, a minek az igézete
csalhatatlan. Akarja ön, hogy megmutassam?</p>
<p>– Kérem szépen.</p>
<p>Erre a szép Milagrida a szekrényéhez lépett, felnyitotta s
kivett belőle egy üveg ládikát, mely selyemmel volt befedve: azt
letette az ágyára.</p>
<p>– Nézzen ön ide, – szólt, a selyemtakarót lerántva a
ládikáról.</p>
<p>Visszariadtam a látványtól.</p>
<p>Az üvegfödél alatt egy csecsemő bebalzsamozott mumiája volt
látható.</p>
<p>– Ez az én talizmánom, – suttogá a leány; – akar ön az ágyamra
feküdni, sire? Kettőnk között nem lesz más, csak ez a kis
koporsó.</p>
<p>Nekem a köny kicsordult a szememből.</p>
<p>Egy utczai énekesnő, a kinek mindennapi hálótársa első, egyetlen
szerelmének szülötte üvegkoporsóban! <span class="pagenum"><a name=
"Page_161" id="Page_161">-161-</a></span></p>
<p>Odadobtam az erszényemet az asztalra.</p>
<p>– Fogadja el tőlem, miss, e segítséget s őrizze meg továbbra is
a tisztaságát. Gondom lesz önre. Én leszek önnek az apja.</p>
<p>– Nem, nem! – hörgé lord Bel… – Én, én vagyok az apja! Ez az én
leányom!</p>
<p>Azzal fölugrott a kerevetről, arcza sötétvörös lett, szemeit
aláfutotta a vér, kezével a torkához kapott, mintha a fojtogató
lidérczet akarná eltávolítani. S egyszerre csak arczczal előre
bukott, eszméletét vesztve.</p>
<p>A két mylord fölemelte s lefekteté a pamlagra. Rögtön sebészért
küldtek, az eret vágott rajta, a mire a beteg föleszmélt, de már
csak megbénult nyelvvel tudott hebegni, lord Alb… kezét keresve
jobb kezével, mely hideg volt, mint a jég.</p>
<p>– Hozza ön – ide – a leányomat. – Keresse föl. – Megbocsátok
neki. – Visszafogadom. – Örökösömmé teszem. – Egyetlen leányom. –
Szegény Milagridám!</p>
<p>– Sietek! Rá fogok találni!</p>
<p>– Akkor én is sietek a fiamat idehozni a lunatic asylból; –
szólt lord O’Don… – Tegye jóvá a bűnét, tegye boldoggá a kedvesét,
s maga is gyógyuljon meg általa.</p>
<p>Azzal lekapta a fogasrul a tengerikutyacsont-fogantyús
bambusznád pálczáját s elrohant a kioszkból.</p>
<p>Nem olyan könnyen ment lord Alb…-nak az eltávozása. Annak a
kezét vasszorítással fogta a gutaütött ember ökle, a ki egyre
rebegte e két szót: «Leányom! Clerc!» Az utóbbira azért volt
sürgetős szüksége, hogy végrendeletét élőszóval tollba mondhassa
neki. Másfelől meg a kioszk kávésa ült a lord Alb… nyakán azzal a
követeléssel, hogy vitesse el innen azt a gentlemant, a kit a
gutával megüttetett, az ő kioszkjában nem szabad senkinek meghalni.
A felcser meg a díját követelte rajta. <span class=
"pagenum"><a name="Page_162" id="Page_162">-162-</a></span></p>
<p>Lord Alb… praktikus ember volt, föl tudta osztani a föladatát.
Első a nyavalyás lord elszállítása a lakására, ápolás alá vétele:
egy óranegyed. Azután a clerc meghivása a testamentomtevőhöz: másik
óranegyed. Akkor lóhalálában a Kakaslovaghoz, a leányt fölkeresni:
ez jó félóra. De időközben egy zsibárusnál flanell janklit kell
venni, mert bársony ruhás urat a leány magához közel nem ereszt.
Onnan vissza. Minden kitelik másfél órából. Addig várjon a halál.
Hiszen mi is elég soká várunk a kegyelmes úrra, várhat ő is.</p>
<p>Így szépen fölosztva az időt, kifizette a kávést, meg a
chirurgust s levitette a beteg mylordot a kívül várakozó
sellyéjébe. Azután a lovát kereste, a min idejött. Azt biz’ elvitte
a Bashaw a maga sietős útjára. Egy goddamot sem mondott rá. Ott
ácsorgott egy boxcab a kocsija mellett. Megmondta neki, hogy hova
hajtson. Míg az a hátulsó ülésbe felczihelődött, lord Alb… előhúzta
a zsebéből a butykosát, a mi whiskyvel volt tele s megitatta belőle
– nem a kocsist, hanem a lovat. Ennek azután volt sikere. A boxcab
röpült, feldöntött egynéhány kofaállványt; de minden állomásra
megérkezett jó idején. Öt perczczel a kiszabott idő előtt a mylord
már rátalált a hárfásleányra a «Kakaslovag» ivótermében. Még az
ajtóból kiáltott rá. A családi nevén szólította.</p>
<p>– Miss Bel… Milagrida! Önt az édes atyja hivatja magához.</p>
<p>– Kicsoda?</p>
<p>– Lord Bel… Algernon, az én legkedvesebb barátom.</p>
<p>– Mi dolga van velem a mylordnak?</p>
<p>– Önt akarja tenni örökösévé.</p>
<p>– Így csak nem mehetek hozzá, ebben a maskarában. Engedjen
átöltöznöm. Hisz nem ismer rám az apám</p>
<p>– Nincs idő rá, miss; önnek az atyja haldoklik, órái meg vannak
számlálva. <span class="pagenum"><a name="Page_163" id=
"Page_163">-163-</a></span></p>
<p>Erre a leány fölsikoltott s elkezdte a haját tépni. Már
tudniillik azt a fekete parókát, a mit viselt. Zokogott.</p>
<p>S ez igen czélszerű volt. A fekete paróka lehulltával előtünt az
ezüstszőke hajzat, s a sűrű könyek lemosták az arczáról a festéket.
Rá lehetett ismerni a Milagridára. Így aztán vihette őt magával
lord Alb…, útközben elmondva neki a kioszkban történteket.</p>
<p>A boxcab lova feleúton összerogyott a nyargalástól, gyalog
kellett tovább sietniök. Felhasználták a melléksikátorokat. Elég
jókor érkeztek meg lord Bel… szállására. A mylord utolsó óráját
élte; de még eszméleténél volt. Hárman is voltak mellette, a kiknek
feladata az volt, hogy utolsó óráját megnehezítsék: a clerc, a ki
motyogásából a végrendelkezését igyekezett kiértelmezni; a káplán,
a ki gyóntatta, s a csodadoktor, a ki hólyaghúzókat rakott a
talpára, meg a mellére s szalmiákszeszt szagoltatott vele, a mitől
a beteg nagyokat tüsszentett, a két különböző examinátor nagy
boszuságára.</p>
<p>Mindennek röviden véget vetett miss Milagrida megjelenése.</p>
<p>A hárfásnő, a mint ágyban fekvő atyját megpillantotta, nagy
zokogással rohant oda hozzá s keblére borult.</p>
<p>Lord Bel… csak a balkezét tudta még fölemelni, a jobbja
megbénult, azzal ölelé keblére visszatért leányát, utolsó erejével
világosan ejtve ki e szavakat:</p>
<p>«Leányomat nevezem ki általános örökösömmé.»</p>
<p>Ez volt az utolsó szava, utolsó lélekzetvétele. E szavakat
protokollumba vette a törvény embere. Tökéletes végrendelkezés
volt.</p>
<p>Szeretett leányának nem volt már más feladata, mint halálra vált
atyjának szemeit az örök álomra lefogni.</p>
<p>A közjegyzősegéd felszólítá a másik két urat, a káplánt és a
kuruzslót, hogy menjenek át vele a mellékszobába, <span class=
"pagenum"><a name="Page_164" id="Page_164">-164-</a></span> a
hivatalos okiratot mint tanuk aláírni. Lord Alb…-ra nem reflektált,
azt daróczruhájában valami szénhordónak nézte.</p>
<p>Ezalatt megérkezett a Bashaw a fiával. Az őrültek gunyáját még a
«Kis házban» fölcseréltették vele a hajdani bársony köntösével. Az
orvos kiadta a bizonyítványt, hogy a fiatal mylord, mint teljesen
felgyógyult, elbocsáttatik.</p>
<p>– – Már most, ha a regényíró szabad kézből írhatná meg ennek a
történetnek a végét, a maga szentimentális hajlamával, optimista
felfogásával, milyen szép jelenetet festhetne ebbe a rámába! Egy
apa halálos ágyánál térdelő leány, kit a megtért vőlegény
vigasztal; halavány ifjú, homlokára hulló szőke hajfürtökkel; az
érzékeny pár fölött az élő családapa, ki áldó mozdulattal teszi két
kezét az ágy mellett térdeplők fejére; a halott apának még egyszer
fölnyilnak az ajkai, mintha a túlvilágról sóhajtaná el az
«áment».</p>
<p>Hanem a kegyetlen krónika kötve tartja a regényíró kezét.</p>
<p>Nem az lett a vége.</p>
<p>A bolondokházából előhozott fiú nem volt szép. Feje simára
borotválva, homlokán áruló diadém: egy sor fehér pont, a mit
pióczacsípések hagytak hátra letörülhetetlen emlékül; kiülő szemei
széjjel kancsalítanak; orrczimpái lüktetnek, arcza vigyori
ránczokkal keresztülbarázdálva; mikor állatias kifejezésü felső
ajkát fölhúzza az inyéről, két kitörött fog helye tünik elő. Azokat
erőszakkal távolították el az orvosok, mikor a tébolyultat
megszállta a sitophobia (ételiszony), hogy az ételt tömlőn
keresztül vezethessék a gyomrába.</p>
<p>Az ifjú ember egy ólálkodó dúvad sunyiságával tekintett szét a
szobában.</p>
<p>A mellékszobában látott három embert, a kik valami írással
voltak elfoglalva.</p>
<p>Egy ember ott állt az ablakban jó távol. <span class=
"pagenum"><a name="Page_165" id="Page_165">-165-</a></span></p>
<p>Az ágyon feküdt egy halott, annak a keblére borulva sírt egy
nőalak.</p>
<p>Az ifjú apja, O’Don… lord költögeté a halottat.</p>
<p>– Mylord! barátom! Ébredj föl! Elhoztam a leányod
vőlegényét.</p>
<p>Tehát ez az ő menyasszonya!</p>
<p>No de régen óhajtott vele találkozni! Annak a bolondja volt.</p>
<p>Most hát itt van! Nagyon jól van.</p>
<p>Lassan odacsúszott az asztalhoz. Azon hevert az apjának a
tengerikutyafogas pálczája. Ismerte jól. Abban volt egy pálczatőr,
egy két élű dákos.</p>
<p>Hirtelen kirántotta a tőrt s egy szökéssel ott termett a
halottas ágynál s a tőrt markolatig döfte menyasszonya hátába, a
szívén keresztül, hogy annak még sikoltani sem maradt ideje.</p>
<p>Azzal visszarántotta a gyilkot s két marokra fogva a saját
szívén verte azt keresztül, úgy vágta magát hanyatt az apja
lábainál.</p>
<p>Erre a rémlátványra az apa, a Bashaw, elkezdett elébb őrülten
vigyorogni, majd hangos kaczagásba tört ki. Megtébolyodott.</p>
<p>… Ez volt lord Alb…-nak az eleven regénye, a mi meg van örökítve
a napi krónikákban.</p>
<hr class="chap" />
<p><span class="pagenum"><a name="Page_166" id=
"Page_166">-166-</a></span></p>
<div class="chapter">
<h2>A KENGYELFUTÓ.</h2>
</div>
<p>Abban az időben Bécs volt a világ központja.</p>
<p>Már tudniillik, a mit mi világnak tartunk: a meddig a mi
takarónk nyúlik.</p>
<p>Oda sereglett mindenki, a kinek valami elnyerni, vagy elkölteni
valója volt.</p>
<p>Egy ideig (hosszú ideig) ugyan czentrifugál központja is volt
Bécs ennek a világnak. Tíz esztendeig dühöngött benne a keleti
pestis. Bécs volt a gócza ennek az egész Európát fenyegető vésznek.
Menekült belőle mindenki, a kinek a halál félelmes volt. Borzasztó
halál, a mi ellen nem volt gyógyítás, szabadulás.</p>
<p>Aztán jöttek az elemi csapások. A folyók özönvizekké áradtak. A
császárváros palotáinak az erkélyéről csónakkal szedték le a
menekülő uri népet.</p>
<p>Majd meg a tűzláng pusztította végig a nagy várost. Egész
negyedek égtek hamuvá. Menteni nem lehetett. A tüzes forgószél
végtül-végig pusztította a várost.</p>
<p>Ez mind Isten csapása volt. El kellett viselni.</p>
<p>De most következett az emberek csapása.</p>
<p>Az új királynőt, Mária Teréziát, fegyverrel támadták meg a
szomszéd hatalmak.</p>
<p>Bajorok, burkusok, francziák szövetkeztek ellene. Osztozni
akartak a tartományain. Már Bécs város kapuit döngették.</p>
<p>A királynő újszülött fiával Pozsonyba menekült.</p>
<p>Mindenki elhagyta, csak a magyarok nem. <span class=
"pagenum"><a name="Page_167" id="Page_167">-167-</a></span></p>
<p>Az az égretörő kiáltás: «Életünket és vérünket a mi
királyunkért», megállítá az ellenségeit, kicsikarta kezeikből a
diadalt. A többit elmondja a történetírás.</p>
<p>A magyar főurak aztán otthont találtak a császárvárosban.
Palotákat építtettek és úri pompával tüntették ki magukat; a
főutczákon kengyelfutóktól előzött aranyos hintóikat, prémdolmányos
huszárjaikkal, bámulta a nép, s rájuk ismert a családi színeikről a
libériáikon.</p>
<p>A királyi gárdisták épen mesemondás tárgyai voltak.</p>
<p>A gárdista mint közvitéz is tiszti rangot viselt.</p>
<p>A magyar nemesi családok büszkeségüket találták benne, hogy
legdélczegebb fiaikat a bécsi gárdába bevezethették. De mustrája is
volt az a magyar fiatalságnak.</p>
<p>De valamennyi magyar gárdista között legfeltünőbb alak volt
Zarándi Károly. A családi neve más volt: ez csak a prædicatuma.</p>
<p>Fia volt a Rákóczi-szabadságharcz egyik vezérének, a ki a
kuruczok fegyverlerakásánál nagy szerepet játszott, s ezért
jutalmul donáczióba kapta az Alföld egyik nagy latifundiumát, a
rajta épült nagy kiterjedésü mezővárossal együtt. Hozzá kapott még
feleségül egy német herczegnőt. Fiát a császár nevére
kereszteltette, ez is volt a keresztapja. Károly grófot Bécsben
nevelték. Kitünő tehetségű ifjú volt már növendék korában.</p>
<p>A mint árvaságra jutott, a tutora installáltatta a nagy
dominiumba, a hol megismerkedett roppant gazdagságával s azzal a
meggyőződéssel térhetett vissza Bécsbe, hogy ő az a hatalmas ember,
a kinek csak akarni kell valamit, az rögtön beteljesül.</p>
<p>Akart a gárdához bejutni: befogadták.</p>
<p>A bájos királynő kisérőjének választotta.</p>
<p>Az udvarhölgyek rajongtak érte.</p>
<p>Azok között a legragyogóbb szépségül volt elismerve egy nagy
befolyásu külhatalmasság nagykövetének, Lüderitz grófnak a
felesége: Leontine herczegnő.</p>
<p>Alakját a herczegnőnek a halhéj pánczél, vertugadin <span class=
"pagenum"><a name="Page_168" id="Page_168">-168-</a></span> és a
bouffantok miatt nem lehet leírni; haját a puder, arczát a fehérítő
és pirosító s a szépségflastromok tartják előkelő ismeretlenségben;
de a hagyomány azt örökíté meg, hogy ő volt az udvarhölgyek
legimádatraméltóbbja, a kinek már azért is nagyon szépnek kellett
lennie, mert otkolonban fürdött.</p>
<p>Zarándi Károly egészen belebolondult a herczegnőbe.</p>
<p>Azonban szenvedélyének erős akadályai voltak.</p>
<p>Nem a herczegnő férje. A kitünő diplomata, a mily
tiszteletreméltó volt a magasabb politika terén, oly kevéssé volt
eszményképe a férfinak. Alacsony termetét ferdére tolta el egy
elrejthetetlen kinövés, féllábára bicczentett, s a szemeit ideges
rángatózás kényszeríté pislogni.</p>
<p>Hanem gazdag volt.</p>
<p>A herczegnő pedig erényes és büszke.</p>
<p>Az erénynek a legerősebb védbástyája a női büszkeség.</p>
<p>De az erényessége mellett a raffinált kaczérságot gyakorolta
Leontine imádói ellenében.</p>
<p>Szabad volt Károly grófnak a herczegnőt ajándékokkal meglepni.
Hozhatott neki drága schmuckot, beszélő papagályt,
kapuczinus-majmot, nyerges lovat; az mind elfogadtatott. Írhatott
hozzá verseket (volt költői tehetsége). Rendezhetett a nevenapjára
tüzijátékot, karusszelt. Lefestethette hírneves művészszel az
arczképét. Ezzel mind elnyerte a jogot – egy kézcsókra. No még
többre is. Egy findzsa kávéra, a mibe Leontine herczegnő saját
rózsás ujjaival rakta bele a czukrot. Károly gróf nagyon édesen
szerette a mokkát. Még édesebbet kért. Nem! Nem! Azt a kávéédesítőt
nem adták meg neki.</p>
<p>Zarándi Károly gróf dúsgazdag főnemes hirében állott. Alföldi
birtokait nem is holdakban, hanem négyszög mérföldekben taksálták.
Egyszerre ezer tulkot hajtatott fel a pusztáiról, melyeket az
akkori nagytekintélyü főélelmezési biztos, báró H. vett át tőle a
hadsereg számára. Volt hitele a fiatal grófnak. A királynő rábízta
<span class="pagenum"><a name="Page_169" id=
"Page_169">-169-</a></span> a magyar nemesi gárda pénztárának
kezelését. Bármit kívánhatott tőle az imádott hölgy, ha csak pénzbe
került, teljesíthette.</p>
<p>Ha lovagias vitéztettről volt szó, attól sem riadt vissza.</p>
<p>Egyszer, egy nagyon követelt csók díjában, Leontine herczegnő
azt kivánta, hogy a délczeg vitéz ugrasson le a paripájával az ő
szeme láttára a bástyáról a sánczárokba. Megcselekedte. A lova
tönkre ment, ő maga zúzódást kapott. De elnyerte a díját: a
csókot.</p>
<p>A csóktul lesz aztán az ember igazán őrült.</p>
<p>Bölcs szokás a chinaiaknál, hogy a csókot eltiltják; minek az
alvó démont fölébreszteni?</p>
<p>A herczegnő szobájában volt a képek között egy porczellánra
festett tableau, (talán Correggio remekműve), mely a hadisten Áresz
találkozását ábrázolja a szépség istennője Cytherével. Csókolódási
jelenet: Áresz, a fegyverzetéről itélve, afféle küraszir volt.
Hátha még magyar gárdista lett volna! Symbolice magyarázza a képen
az isteni gonosztett végét a két égi fiu, Hymen (a hűség jelképe),
a ki fáklyáját – a föld felé fordítva – kioltja, és Érosz (a
szerelem istenkéje), ki a maga szövétnekét a csókolódó pár fölé
emeli magasra. Hiszen ott is kész volt az indok: a kiállhatatlan
férj, a kis sánta és púpos vállú Hefaisztosz.</p>
<p>Károly gróf mindig megállt az előtt a kép előtt, mikor Leontine
herczegnőtől búcsút vett; s forró sóhajtozásai kifejezték, hogy
mire gondol. Hát nem maguk az istenek adnak példát a
halandóknak?</p>
<p>A herczegnő mindig kinevette.</p>
<p>Egyszer aztán komolyan vette a dolgot.</p>
<p>A társalgó teremből nyilik a boudoir. Egy szőnyegajtó vezet
hozzá, a melynek nincs látható zára. Egy titkos rugó nyomására
nyílik fel. Ennek a rugónak a gépezetét meg lehet tudni azon az
áron, a mit a herczegnő imádójának föltételül szab. Megsúgta neki
ezt az árt. <span class="pagenum"><a name="Page_170" id=
"Page_170">-170-</a></span></p>
<p>És megállhatta, hogy nem nevetett hozzá.</p>
<p>Pedig az a lehetetlenség volt.</p>
<p>– Megteszem! – mondá Zarándi Károly, s hogy eskünek vegyék az
igéretét, térdet hajtott a tündérnő előtt. – Fogadom igaz magyar
vitézi szavamra, hogy meglesz, a mit kivánt a herczegnő. Az a nap
az «én» ünnepnapom lesz.</p>
<p>Azzal elhagyta a herczegnőt, a ki azután sokáig eltöprengett
fölötte, hogy vajjon csakugyan sikerülhet-e egy őrült szerelmesnek
egy lehetetlen föltételt valóvá varázsolni?</p>
<p>Hogy mi volt az a lehetetlen föltétel, azt majd csak ha a
megvalósulásához közelít, fogjuk elárulni.</p>
<p>A fiatal gárdista másnap rögtön szabadságolást kért a
főudvarmestertől nehány hétre, magyarországi birtokai rendezése
végett. Azt megkapta s azzal a saját fogatán lehajtatott a magyar
fővárosba.</p>
<p>Ugyan mit kereshetett ottan?</p>
<p class="center">*</p>
<p>Magyar főváros! Hisz ez nem létezett.</p>
<p>Volt egy Pest. Vályogból épült házak girbe-gurba utczáival, a
mik igen kellemes tanyául szolgáltak a hízó sertéseknek. A hatvani
kapu zárta be a védőbástyát, mely a Dunáig lekanyarult s ott
befejezést nyert a rondellával, a mi még száz év mulva is ott
díszlett, mint a magyar színművészet aziluma. A mostani Deák
Ferencz-utczát határolta egy czölöpgát, sárral tapasztott
sövénynyel, a mi nem a török hadak feltartóztatására volt
kifundálva, mint inkább arra a czélra, hogy a zsidók be ne
szökhessenek a belső városba, portékáikat házalva elárusítani. Az
csak a palánkon kívül volt nekik megengedve. Reájuk lehetett
ismerni a parancsolt vörös köpönyegről, a minek a baloldali
szárnyán arasznyi sárga folt tett tanuságot.</p>
<p>A mostani paloták helyén terjengett egy nádas, melyben jó
sikerrel lehetett vadkacsákra vadászni; a városliget <span class=
"pagenum"><a name="Page_171" id="Page_171">-171-</a></span> helyén
farkasok, rókák bozótja, azon túl a futóhomok sivatag pusztája. A
Dunapartot ékesítette levert czölöpeivel a vizafogó.</p>
<p>Sehol egy urasági kastély.</p>
<p>Az összeköttetést Pest és Buda között egy repülőhid tartotta
fenn: a hajdankor remek találmánya.</p>
<p>Budának ellenben a török háborúról tanuskodó romjai voltak.</p>
<p>De volt azután egy újabbkori nevezetessége: a hétkerekű malom.
Ez a hírneves hadseregélelmező biztos leleményes alkotása volt. Ő
volt az alapvetője a manapság oly nevezetes budapesti
malomiparnak.</p>
<p>Tulajdonképen gőzmalomnak is lehetett volna már nevezni.</p>
<p>Budának megvoltak már akkor is a forró vízforrásai. Azokat még
akkor nem hitták fürdőknek. Ezeknek a forró vizet bugyogó forrásait
használta fel a korszak legnagyobb nemzetgazdásza, s egy nagyszerű
malmot állíttatott föléjük. Ez a malom aztán télen is tudott
dolgozni, a mikor a dunai malmok be voltak fagyva a jégbe. Azért
nagy híre, kelete volt széles ez országban. Télen minden vidékről
idejöttek őröltetni.</p>
<p>Zarándi Károly azért jött le Bécsből Budára, hogy a hétkerekű
malmot megszerezze magának. Nagy árt adott érte cserébe: az egész
nagy terjedelmü apai örökét, pusztáit, gulyáit, méneseit,
mezővárosát.</p>
<p>Kellett neki az a malom minden áron.</p>
<p>A bájos Cythere istennő azt a föltételt szabta imádó Áresze elé,
hogy az neki a nevenapjára egy szánkaversenyt rendezzen a Burg
kapujától a Szent-István templomáig.</p>
<p>Leontine napját pedig julius 18-ikára szabta meg a kalendárium.
S a kánikula égi jegyében nem esik hó; a mi az alpeseken volt is,
az is mind elolvadt már régen.</p>
<p>De azért szánkázni mégis fogunk. <span class="pagenum"><a name=
"Page_172" id="Page_172">-172-</a></span></p>
<p>Zarándi Károly neki állította a hétkerekü malmát a
czukor-őrlésnek. Annak nem volt egyéb dolga, mint czukrot lisztté
törni. Azt zsákokban csomagolva felszállíttatta hiencz
társzekerekkel Bécsbe s elhelyeztette egy roppant tárházba. Mikor
aztán a Leontine nevenapját megelőző éj bekövetkezett, akkor neki
állította Bécs város valamennyi zsákhordóit a munkának, s mire a
nap megvirradt, ott állt a széles utcza egész hosszában mélyen
betakarva hóval. Czukorból készült hóval. A csörgős szán a
herczegnő kapuja előtt állt. Mögötte Zarándi gróf szánkója.</p>
<p>Az udvar és az egész előkelő világ részt vett ebben a lehetetlen
mulatságban. Szánkózás nyár derekán.</p>
<p>Nemcsak egész Bécs, de egész Európa viszhangozta azt a diadalt,
melyben egy magyar gavallér vívta ki a lehetetlenség legyőzését
ezzel a hallatlan sikerű partie de traine-nal.</p>
<p>Derék gondolat volt! Egy vagyont áldozott fel érte. De kivívta
vele a magyar név dicsőségét örök időkre. Ezt csinálja utánunk
valaki!</p>
<p>A fogadás meg volt nyerve.</p>
<p>Leontine névnapja győzelemnap volt Zarándi Károly számára.</p>
<p>Az a Correggio-kép újra föltámadt.</p>
<p>Ámde a klasszikus istenmonda folytatását is adja e szerelmi
kalandnak. A sánta Vulkánus nem tűrte a tréfát. Elkészítette az
aczélhálót, a melylyel a szerelmes csábítót az egész Olymp előtt
csúffá tette.</p>
<p>És a Vulkánok még most is boszúállók.</p>
<p>Zarándi Károlynak ez a szerelmi diadal egész vagyonába került.
Nem maradt egyebe a budai hétkerekű malomnál. Hát hiszen ha abba
beleült volna molnárnak s maga vámolta volna meg az őrletők
zsákjait, abból is szépen megélhetett volna; de hát nem azt tette,
hanem ott maradt Bécsben, és folytatta a pazarlásait, őrült
szerelmeskedését, repkedett a fényes lámpa körül, nem gondolva rá,
hogy elperzseli a szárnyait. <span class="pagenum"><a name=
"Page_173" id="Page_173">-173-</a></span></p>
<p>Úgy tett, mint sokan tesznek, a kik egykor dúsgazdag urak
voltak, s aztán mikor a vagyonukat elprédálták, a régi hitelüket
használják fel. Magas állása volt, föltétlen bíztak benne. Ki merte
volna őt gyanusítani, a ki oly kitünő lövő és vívó. És a kinek a
kalpagján levő forgója ezreket ér.</p>
<p>Egyszer aztán akadt mégis valaki, a ki ezt megtette.</p>
<p>Nem egy hőslovag, nem egy Sámson, hanem a kis ferdevállu
Lüderitz herczeg. Készen volt Vulkán aczélhálója.</p>
<p>Meglátogatta Zarándi Károly grófot pompásan berendezett vöslaui
villájában. Nagyon örültek, hogy egymást láthatják. Hisz olyan
benső viszony volt közöttük. A tolvaj tudta, hogy mit lopott el az
ellenfelétől, s az áldozat tudta, hogy az mibe fog kerülni a
tolvajnak!</p>
<p>Mosolyogva szorítottak kezet. Hisz a mosoly a harag számára lett
feltalálva.</p>
<p>De a szép asszonyon kívül egyéb okuk is volt mosolylyal álczázni
az arczukat.</p>
<p>A politika egén fellegek tornyosultak.</p>
<p>Valami készült a zárt ajtók mögött.</p>
<p>Ezt a valamit aztán a későbbi történetírás ezzel a czímmel
jegyezte föl: «hét esztendős háború».</p>
<p>Még most csak várandós volt a balsors.</p>
<p>De mindenki sejtett belőle valamit.</p>
<p>Erre volt jó az a kölcsönös mosolygás, kézszorítás.</p>
<p>– Kedves barátom, mondá a herczeg: te felőled rossz szél fúj. Te
eladtál gulyákat, méneseket az intendaturának, a mik már nem a te
tulajdonaid.</p>
<p>– Ez egy félreértés, a mit én majd el fogok igazítani.</p>
<p>– Hát ez a kisebbik alkalmatlanság. De nagyobb baj is van annál.
Te a királynétól rád bízott gárdapénztárból tetemes összeget
elsinkófáltál.</p>
<p>Zarándi elsápadt.</p>
<p>– Ki meri azt állítani?</p>
<p>– Nem kisebb ember, mint az új miniszter, Kaunitz, <span class=
"pagenum"><a name="Page_174" id="Page_174">-174-</a></span> a ki
most azt vette a fejébe, hogy a közpénztárakat sorba vizsgáltatja.
A tiedből roppant összegek hiányzanak.</p>
<p>– Fedezi azokat a vagyonom. Ott van a budai malmom.</p>
<p>– Az is volna valami, ha czukrot nem őröltettél volna rajta; de
most a miatt újra kell az egészet berendeztetni, az semmi
jövedelmet nem hoz. El sem adhatod, mert mostani állapotában nincs
rá vásárló.</p>
<p>– Ő felsége nem fogja engedni, hogy engemet ilyen bagatelle ügy
miatt üldözőbe vegyenek.</p>
<p>– Tudom jól, hogy ő felségének kegyében állasz. Legtitkosabb
rendelkezéseit te rád bízza. Be vagy avatva a kormányzás
előmunkálataiba. Ismered a közeljövő terveit. A csapatok
elhelyezéseit. A várak ellátásáról is értesülve vagy. Ha te ezeket
az adatokat én nekem kiszolgáltatnád, én viszontszívesség fejében
helyrepótolnám azt az összeget, a mi a rád bízott pénztárból
hiányzik.</p>
<p>Ez érthető beszéd volt.</p>
<p>Zarándi Károlynak felforrt a vére.</p>
<p>Azt az ajánlatot teszi neki az az ember, a kinek legnagyobb oka
van őt halálba gyűlölni, hogy legyen árulóvá a saját királya,
hazája ellen: szolgáltassa ki a haditervek részleteit az ellenséges
hatalomnak, a miket a legfelsőbb bizalom közölt vele.</p>
<p>S a kés a torkára volt téve.</p>
<p>A rábízott pénztárban elkövetett sikkasztása fel van fedezve.
Azt csak az eltékozolt pénz helyretevésével lehet elsimítani.</p>
<p>Nem sokba kerül a megmenekülés. Egy fiók kinyitása. Egy
iratcsomag átadása. Senki sem tudja azt meg, kettőjükön kívül.</p>
<p>A meggyalázott férj így áll boszút a csábíton. Csinál belőle
árulót.</p>
<p>Zarándi Károly egy perczig sem tétovázott. Felállt a helyéről s
kiutasító mozdulatra nyújtá ki karját. <span class=
"pagenum"><a name="Page_175" id="Page_175">-175-</a></span></p>
<p>– Távozzék előlem az úr! Semmi szavunk egymáshoz többet.</p>
<p>A diplomata még mindig nevetett és bizalmaskodott.</p>
<p>– Gondold meg, hogy ha ajánlatomat elutasítod, a Fleischmarktra
kerülsz.</p>
<p>– Ott is büszkébben emelem fel az arczomat, mintha hazaárulóvá
lennék. Nem ismerjük egymást.</p>
<p>– No hát viszontlátásra – a Fleischmarkton.</p>
<p>Ott állt a pellengér.</p>
<p>Szép kis intézmény volt az akkori Bécs városában ez az
igazságszolgáltató jelvény. Egy karcsu kőoszlop, melynek oldalairól
vasbilincsek lógtak alá. Ide kötötték ki a czégéres bűnösöket.</p>
<p>Zarándi Károly grófot törvény elé állították. Nem volt mentsége.
Kiderült, hogy elsikkasztotta a rábízott nagy összeget. A miniszter
példát akart adni. A délczeg lovagot elitélték pellengérre. A
királynő nem adott neki kegyelmet.</p>
<p>Végre kellett hajtatni Zarándin az itéletet. Megfosztották
rangjától, grófi czímétől, kibilincselték a pellengérre, s ott a
hóhér tépte le a dolmányáról az érdemrendeket, gombokat és
zsinórokat, letördelte a sarkantyúit s nyakába akasztotta a szegény
bűnösök tábláját, a nagybetűs szóval: «defraudator» (sikkasztó). A
törvényszék heroldja felolvasta az összegyült sokaság előtt az
ítéletet, s ketté törte a pálczáját fölötte. Ez alatt egyre kongott
a kápolna repedt harangja: a lélekcsengetyű. Bizony temetés volt
ez!</p>
<p>Azután ott hagyták: alkonyatig kikötve kellett neki maradni.</p>
<p>A köznép rokonszenvezett az elitélttel.</p>
<p>Az uri társaság is eljött a – halottnézésre. A jó czimborák,
fegyvertársak. Hiszen érdekes látvány volt. Egy délczeg dalia a
pellengéren. Az előkelő világ megjelent gyaloghintóiban e ritka
előadásra. Az a négy hordár által emelt kárpitos zsöllyeszék
bizonyosan Vulkánt <span class="pagenum"><a name="Page_176" id=
"Page_176">-176-</a></span> és Cytherét rejté függönyei mögött.
Vulkán boszút állt Marson a szerelmi győzelemért. Itt van a
szerencsés csábító az aczélháló alatt megfogva.</p>
<p>Leontine órák hosszat ott maradt és leste a dráma változatait.
Mert a jelenet egyre új meg új fordulatot vett.</p>
<p>A népbeli asszonyok szánták az áldozatot, odamentek a
pellengéroszlophoz, felálltak a talapzatára, s kinálták mindenféle
italokkal az elitélt ifjút, narancscsal, süteménynyel: ez csak
fejének ingatásával mutatta, hogy nem kell neki semmi.</p>
<p>A nap forrón sütött az arczába, a feje le volt nyírva kopaszra,
ki volt téve a piaczi legyeknek.</p>
<p>Egy fiatal pástétomos leány azt gondolta ki, hogy lekapta egy
kengyelfutó fejéről a tollas sipakot, a ki ott egy gyaloghintó
rúdjára támaszkodva ácsorgott s odaszaladt vele az elitélthez, ezt
a hegyes süveget nyomta annak a fejébe, a mivel nem csak az lett
elérve, hogy a legyek nem csiphették; de a bámuló népség azt
hihette, hogy ott a pellengéren egy kengyelfutó van kikötve.</p>
<p>Rögtön akadtak többen, a kik a sipka strucztoll bokrétájának a
színéről kitalálták, hogy azok a Lüderitz herczeg családi
jelvényei. Ebből a gyors bécsi ész aztán arra is rájött, hogy abban
a gyaloghintóban ők rejtőznek a függöny mögött: Leontine a
férjével.</p>
<p>Ez több volt, mint a mennyit a bécsi népkedély eltűr.</p>
<p>Nosza a kofák elkezdték rohadt almával hajigálni minden oldalról
a herczegi hordószéket, csúfnevekkel árasztva el a benne ülőket. A
hordárok loholtak észnélkül a Fleischmarktról a gyaloghintóval.</p>
<p class="center">*</p>
<p>Itt vége lehetne ennek a szomorú történetnek. Rendes megszokott
vége. A testben, lélekben, vagyonban semmivé tett ifjúnak megmaradt
még az aranyvitézkötése. <span class="pagenum"><a name="Page_177"
id="Page_177">-177-</a></span> Az épen elég arra, hogy valahol a
Práter egyik bükkfájára felakaszsza vele magát. Mit választhat mást
az olyan ember, a kit a nemességétől megfosztottak: mint ezt a
paraszthalált?</p>
<p class="center">*</p>
<p>Az urasági kengyelfutók azon korszakban egész czéhet
képeztek.</p>
<p>A hogy manapság a lóversenyek képezik Bécsben a legizgalmasabb
közlátványokat, akként volt az időben a népünnepek fénypontja a
kengyelfutó verseny.</p>
<p>A kengyelfutóknak az volt a rendes hivataluk, hogy uraságaik
hintójának lovai előtt szaladjanak s kereplőiket hangoztatva utat
nyissanak előttük az utczákon tolongó sokaság között.</p>
<p>A kengyelfutók igen jó fizetésben részesültek; de ezért
gondjuknak kellett lenni arra, hogy testi könnyűségüket megtartsák.
Nekik nem volt részük az urasági asztalmaradékban.</p>
<p>Nem volt emberséges szokás ez az emberfuttatás; ámbár azt hozták
föl mellette, hogy ez is olympi verseny.</p>
<p>Több száz kengyelfutó nyargalt egyszerre a versenytéren. Hegyes
sipkáik tollbokrétája szineiről lehetett látni, kinek a cselédei.
Sok ezer lépés volt a versenypálya. Halálra fáradtan, zihálva,
izzadtan érkeztek meg a bírói emelvényhez. Az összegyűlt sokaság
biztatta őket zajos kiabálással: «Előre Nádasdy! Ne hagyd magad
Schwarzenberg! Szorítsd Kaunitz! Colloredo!»</p>
<p>A tribünön ültek a magas uraságok, hölgyeikkel, a kiknek a
kengyelfutóik versenyeztek, s lornyónjaikkal lesték az
eredményt.</p>
<p>Valamennyi futó között elől járt a fehér-sárga tollbokrétás a
Lüderitz herczeg színeivel. Nem is látszott kifáradtnak. Ő érkezett
be legelsőnek. Ő nyerte el az ötszáz darab lázsiás tallért.
Becsületesen megszolgálta.</p>
<p>S a csengő tallérokon kívül még egyéb jutalom is <span class=
"pagenum"><a name="Page_178" id="Page_178">-178-</a></span> várt
rá. A kifáradt, felhevült futókat rögtön pokróczokba takarták, hogy
meg ne hüljenek, s italul forró fekete kávét kaptak.</p>
<p>A három elsőnek beérkezettet az a tisztesség érte, hogy herczegi
és grófi úrasszonyaik maguk nyujták át nekik a kávés findzsát és
czukros szelenczét.</p>
<p>Leontine herczegnőé volt az elsőség joga.</p>
<p>Ekkor szemben találta az isteni Leontine a győztes
kengyelfutóját, eddig rendesen csak a feje hátulját láthatta a
hintójából, mikor az a lovak előtt szaladt.</p>
<p>Meglepte az a nagy hasonlatosság. Régi ismerős ábrázat! Ezek a
tüzes szemek! Ez a csókotkövetelő száj! Csak a bajusza
hiányzik.</p>
<p>Megkinálta a kávés csészével. Azután a czukros szelenczével.</p>
<p>– Köszönöm. Nem kérek czukrot.</p>
<p>S nevetett hozzá.</p>
<p>Ez a hang. Ez a nevetés egészen ismeretes volt már.</p>
<p>Leontine odafordult a két másik herczegnőhöz s csodálkozva
mondá:</p>
<p>– Különös egy ember. Ő a legjobb futó, s czukor nélkül iszsza a
kávét.</p>
<hr class="chap" />
<p><span class="pagenum"><a name="Page_179" id=
"Page_179">-179-</a></span></p>
<div class="chapter">
<h2>A ZÁLOG.</h2>
</div>
<h3>I.</h3>
<p>Mikor a gravelotte-i nagy ütközet után a francziák minden
vonalon takarodót fúvattak: a fővezér utasítást adott a
lovas-dandár parancsnokának, hogy a balsikert és a kényszerű
visszavonulást tudassa Mac-Mahonnal – minden áron!</p>
<p>Könnyű azt mondani: «minden áron»; de mikor csak egy ár van.
Postagalamb, léghajó nem áll rendelkezésre. Az egyetlen ár: az
embervér.</p>
<p>A tábornok összehivatta az ezredek fiatal tisztjeit, a
hadnagyokat, sous-offokat s ezt a kérdést intézte hozzájuk:</p>
<p>– Van-e önök között valaki, a ki az <i>édesanyja</i> arczképét
viseli a medalyonjában?</p>
<p>Azok nagyot néztek. – Most van-e a legjobb idő a tréfálkozásra?
Medalyon, arckép volt mindenütt; de azokból nem került elő
«maman».</p>
<p>Végre egy huszár-alhadnagy nagy vállvonogatva előállt vele.</p>
<p>– Nálam van olyan.</p>
<p>Fiatal, húsz éves volt a gyerek, kicsiny kunkora bajusz volt a
felső ajkán.</p>
<p>– Miért nem mondta ön ezt rögtön?</p>
<p>– Nem szükség ezt kitrombitálni.</p>
<p>(Igaz: az anyja arczképével nem dicsekedhetik az ember, más a
szeretőé! Azzal szokás). <span class="pagenum"><a name="Page_180"
id="Page_180">-180-</a></span></p>
<p>A medalyon nem is volt drága fémből; egyszerű teknőczhéj volt a
borítéka. Azért, hogy ha el talál esni a vitéz, az értéktelen
czölönköt hagyják a nyakában: ne rabolják el a csatatér hiénái.</p>
<p>– Hát ön nagyon szereti az anyját, úgy-e, főhadnagy úr?</p>
<p>– Alhadnagy vagyok; az anyámat nagyon szeretem.</p>
<p>– De a hazáját még jobban szereti?</p>
<p>– Még jobban.</p>
<p>– Ilyen emberre van szükségem. Válaszszon ön ki maga mellé
harmincz lovast, s azoknak az élén törje magát keresztül az
ellenséges harczvonalon, aztán vigye el ezt a levelet Mac-Mahon
tábornagynak. Értette – kapitány úr?</p>
<p>– Értettem.</p>
<p>Azzal átvette a levelet a fiatal tiszt, megfordította a lovát s
elindult a maga harmincz emberéhez.</p>
<p>A fiatal tisztek «Rolánd» néven hítták egymás között a fiatal
tisztet.</p>
<p>Mindjárt kalambúrt is csináltak belőle.</p>
<p>«Mi mindnyájan Rolánd halálával fogunk meghalni.»</p>
<p>(Mourir de la morte de Roland: annyit jelent francziául, mint
«szomjan elpusztulni»).</p>
<h3>II.</h3>
<p>«Törje ön keresztül magát az ellenséges harczvonalon – harmincz
lovas kisérőjével!»</p>
<p>A fiatal tiszt megkisérté a lehetetlent.</p>
<p>Felhasznált minden furfangot, hadicselt, ravaszkodást, hogy az
ellenség figyelmét kikerülje: feneketlen útakon, görgeteges
vízmosásokon keresztül vezette a csapatját; járhatatlan bozótokon
tört keresztül, ingoványt gázolt át; majd meg ismét őrült
vakmerőséggel vágtatott keresztül olyan területen, melyet a két
harczoló fél ágyútekéi tartottak kereszttűz alatt: egy helyütt az
<span class="pagenum"><a name="Page_181" id=
"Page_181">-181-</a></span> ellenség hasonfekvő csatárlánczain
gázolt keresztül, nekirohanva a plotontűznek: néhány huszárja ott
is maradt. Vaktában belebukkant egy pionércsapatba, mitraljőzzel
lőttek utána. Szájába ragadta a kardját, két kezébe a pisztolyait,
sarkantyúba kapva a lovát: lőtt, vágott, a míg embert látott maga
előtt. Egyszer aztán egy erdő széléhez ért. Egy perczre megállt és
visszanézett: hányan jönnek még utána?</p>
<p>Egy sem volt már a nyomában a kiséretéből.</p>
<p>Füstként felkavargó porfelleg jelzé a mezőn, hogy a vitézeket
oldalba támadta valami ellenséges lovasság.</p>
<p>A fiatal tiszt sietett menekülni az erdőbe.</p>
<p>Azonban az ellenség már észrevette s üldözőbe fogta. Bajor
dzsidások voltak. Egész svadrony.</p>
<p>Huszárjait levágták vagy elfogták. Rolánd egyedül vágtatott
tovább. Lőttek utána sokat: a golyók ott dongtak el a füle mellett.
– Nevetett rajtuk. – Bízott a jó telivér paripájában. Nagy egérútat
nyert az üldözői elől.</p>
<p>Egyszer aztán rémülve látta, hogy a hol az erdő véget ér, ott
egy hosszan lenyuló meredélyen végződik a fensík. A szakadékos,
záporvájta agyagfal nem mutatott semmi lejárót. Itt elfogják.</p>
<p>A dzsidások már hurráztak diadalukban s egyre közelebb
értek.</p>
<p>Rolánd kapitány nem sokat tétovázott, vérig sarkantyuzta a
lovát, s egy hatalmas szökéssel leugrott a meredélyről.</p>
<p>Hát ezt a halálugrást senki sem csinálta utána.</p>
<p>Az üldöző dzsidások rémülten rántották meg a lovaik zablyáját,
mikor a szakadékhoz értek, s egynek sem volt kedve ily áron érni
utól a menekülőt.</p>
<p>Rolánd kapitány nem törte ki a nyakát, hanem a derék paripa, az
ott maradt lábatörötten.</p>
<p>Gyalog kellett odább futnia a kapitánynak.</p>
<p>Az üldöző dzsidásoknak le kellett kerülni messze
félmérföldnyire, <span class="pagenum"><a name="Page_182" id=
"Page_182">-182-</a></span> a hol az agyagpart elsimul, hogy utána
eredhessenek. Az alatt elrejtőzhetik valahova.</p>
<p>A sík róna hepehupás tőzegtalaj volt, tele mocsaras
tömpölyökkel, kedvezőtlen terep lovassági futamnak. Hanem egy
emelkedettebb dombon, a hol bizonyosan homoktalaj volt, látszottak
fák, s azok között egy veres cserépfedelü tanya. – Arra felé vette
az útját.</p>
<p>A tanyának eleven sövény volt a kerítése. Elől bab- és
borsóföld, közte sárguló dinnyékkel, egy vékony szalag rózsaszín
virágú baltaczim-föld, szárító ágasokkal, hátul káposztáskert.</p>
<p>A kis tanya tanór-kapujában állt egy kis leány.</p>
<p>Valami kilencz-tíz éves. Gömbölyű, mosolygó piros arcza,
gödröcskékben végződő szája, szivalakú álla; fekete villogó szemei,
a miket bozontos haja egészen beárnyékolt. Csak egyféle öltöny volt
rajta: egy kék és piros csikos kalikó-ing, az is fel volt húzva
elől, valami gömbölyűt tartott benne, talán dinnyét.</p>
<p>– Héj, hugám! – szólt hozzá lihegve a menekülő. – Ki van itthon
a háznál?</p>
<p>– Hát én, ki lenne még más?</p>
<p>– Hát a férfiak?</p>
<p>– Mind elszaladtak a bolondok, mikor azok a gömbölyű likas
golyók kezdtek el hullani a tanya körül. Úgy megijedtek azoktól a
furcsa gömböktől.</p>
<p>– Hát te nem féltél tőlük?</p>
<p>– Nem ám. Egyet fel is vettem belőlük, a mi a dinnyeföldbe
esett. Jó lesz póznára tűzve madárijesztőnek.</p>
<p>Azzal kivette az inge szélébe rejtett gömbölyű tárgyat. Rolánd
felismerte benne egyikét azoknak a régi divatú gömbölyű
gránátoknak, a mikkel csupa udvariasság volt az ellenségre
lövöldözni.</p>
<p>– Hát te csak magad vagy a háznál?</p>
<p>– Az ám. Még a bátyám is elszaladt, a nagy málészájú Monmon,
pedig épen kitálaltam neki az ebédet: <span class=
"pagenum"><a name="Page_183" id="Page_183">-183-</a></span>
gombóczot fekete megygyel, azt is itt hagyta, sipkát, zubbonyt,
faczipőt, mindent levetett, úgy futott el a nádasba. Mintha ott rá
nem találnának, ha ide jönnének.</p>
<p>– Pedig idejönnek. Engem üldöznek a dzsidások. Nem tudnál
valahová elrejteni?</p>
<p>– Jaj, lelkecském, az nem ér semmit. Akárhová rejtenélek el,
csak rád találnának. Hanem mást mondok én neked. Itt van Monmonnak
a gúnyája. Vesd le az aranyos ruhádat, vedd fel ezt a czondrát:
aztán, ha jönnek a dzsidások, te ülj le a kőasztalhoz gombóczot
enni s tégy úgy, mintha olyan hülye volnál, mint a bátyám.</p>
<p>Rolánd tétovázott.</p>
<p>A kis leány odahozta neki a paraszt gúnyákat.</p>
<p>– No csak frissen. Vetkőzzél le! Ne félj, nem nézek oda.</p>
<p>S félrefordítá az arczát, hogy ne zsenirozza az úrfit a
toalettcserénél.</p>
<p>– No! Megvan már?</p>
<p>– Meg.</p>
<p>A leány odafordult s összecsapta kezeit, nevetve.</p>
<p>– No ez derék maskara volna! Hát ez a bajusz mit vétett? Hisz
erről mindjárt rád ismernek a dzsidások, hogy úrfi vagy;
parasztlegénynek nincs bajusza.</p>
<p>Azzal beszaladt a szobába, hihozta az ollót.</p>
<p>Rolándnak rá kellett magát szánnia az áldozatra. A két drága
kedvencz lehullott az olló csikkentései alatt.</p>
<p>– De már most ezt kár volna eldobni: tegyük bele abba a
medalyonba, a mi a nyakadon függ, az úgy sem való a
parasztgúnyához, majd én addig a nyakamba akasztom: ott nem
látják.</p>
<p>Rolánd átadta a leánynak a medalyont.</p>
<p>– Ah! Ez a boldogságos Szűz anya, úgy-e? – mondá a leány,
meglátva a benne levő arczképet. <span class="pagenum"><a name=
"Page_184" id="Page_184">-184-</a></span></p>
<p>– Nem. Ez az én anyám.</p>
<p>– Én azt hittem, hogy a «Vierge». Azzal megcsókolta a képet,
beletömte a kunkora férfidiszt a tobozba s elrejté azt az inge
alá.</p>
<p>Hanem most már mit csináljanak a levetett katonaruhákkal, a
karddal, a csákóval, a sarkantyús csizmával? Ha azokból valamit
megtalálnak az üldözők, mégis csak rájönnek, hogy itt kell lenni a
menekültnek.</p>
<p>– Tudod mit? Fogd azt az ásót: eltemetjük a kertbe.</p>
<p>– De ott rátalálnak a friss ásásra.</p>
<p>– Ne légy te okosabb nálamnál.</p>
<p>Azt tette a leány, hogy az ásóval kiemeltetett a földből valami
öt darab szép telefejű káposztát; azoknak a helyébe egy hosszú
gödröt ásatott Rolánddal; egyenruha, kard, csákó, minden elfért
benne, betakarták földdel s a káposztafejeket megint visszaültették
a helyeikre. Azok nem hervadnak el.</p>
<p>No már most jöhetnek a dzsidások.</p>
<p>Jöttek is. Lehetett hallani a szitkozódásukat, a mint a
tömpölyök közt végigbukdácsoltak.</p>
<p>– Te már most csak ülj le ide a kőasztalhoz, – szólt a leány,
kihozva egy nagy cseréptálban egy rakás gombóczot, a mely csak úgy
úszott a fekete meggylében. – Itt a kanál: egyél. Jól elkend a szád
szélén a meggy levét, hogy szederkék legyen tőle; így lesz igazán
paraszt képed. Aztán ha bejönnek, fel ne állj előttük. Akármit
szólnak hozzád, te csak pofázz. Tömd a szádba a gombóczot, hogy az
arczod féloldalt kidülledjen tőle. Mikor a paraszt eszik, akkor az
nem beszél semmi nyelven. Ha szólsz is, csak annyit mondj, hogy
«mué, ne szavion pa!»</p>
<p>(A franczia paraszt magáról többesben beszél s «mué»-nek mondja
az «én»-t.)</p>
<p>– Aztán tudod: ezt az egész tál gombóczot meg kell ám enned
magadnak, mert ha ott hagysz belőle, mindjárt <span class=
"pagenum"><a name="Page_185" id="Page_185">-185-</a></span> gyanút
fognak, hogy úrfi vagy; a parasztlegény nem hagy a tálban a macskák
számára valót. De még utoljára kitörüld az ujjaddal a tál fenekét,
azt is beszopd.</p>
<p>Az üldözők e közben eljutottak a tanyához és körülfogták minden
oldalról. Sokan voltak.</p>
<p>A tisztjük leszállt a lováról. Derék nagybajuszu uraság
volt.</p>
<p>Ott találta a kis leányt a tanór-kapuban.</p>
<p>Francziául szólt hozzá:</p>
<p>– Te kis leány, nem jött ide egy huszár a tanyára?</p>
<p>– De igen is jött; – felelt a kis leány, s aztán pergő nyelven
elmondta, hogy itt járt biz’ az: kecskebőr duda volt a hátán, két
marmotát hozott magával drótkaliczkában, azok úgy megugráltak,
mikor dudált nekik, hogy csupa öröm volt nézni. – Kisült, hogy a
savoyard-fiút tartja huszárnak.</p>
<p>De az is negyednapja járt itt.</p>
<p>– Te buksi vagy! – mondá a tiszt. – Van-e bátyád?</p>
<p>– Ott ül a Monmon az asztalnál: eszik.</p>
<p>A tiszt úr oda ment s vállára ütött a gombóczpusztítónak.</p>
<p>– Héj, szitojen, nem látott ön egy huszárt idejönni?</p>
<p>Az nagyot nyelt s ujra teletömte a száját.</p>
<p>– Mué? Zsne szavion pa.</p>
<p>A dzsidás tiszt erre parancsot adott a katonáinak, hogy kutassák
fel az egész tanyát aljától tetejéig.</p>
<p>Minden ki lett fürkészve, padlás, pincze, kémény, kút, szénás
félszer, szalmaboglya, maga a káposztáskert is. Sehol legkisebb
nyoma a menekültnek.</p>
<p>Rolánd ezalatt veszteg ült a kőasztalnál és evett gombóczot.</p>
<p>Soha életében ennél keservesebb munkája nem volt.</p>
<p>Ötöt-hatot csak le tudott gyűrni: de az még meg <span class=
"pagenum"><a name="Page_186" id="Page_186">-186-</a></span> sem
látszott a tálon. Úgy tetszett, mintha ez a gombócz
szaporodnék.</p>
<p>Végre megszánta a kis leány a keserves állapotját s oda
telepedve le mellé a padra, ő is segített neki fogyasztani a
gölődényeket s feketére festeni száját a meggy-ízzel.</p>
<p>A dzsidások ungorkodva kerültek elő a kutatásból: nem találtak
semmi gyanúnyomot.</p>
<p>– Pedig a szökevény ide menekült, láttuk jól, – mondá a főtiszt.
S azzal odament a kis leányhoz: körülfogta hízelkedve.</p>
<p>– Szép leánykám. Nézd csak, mit adok neked, ha kivallod, hogy
hová rejtetted el a huszártisztet. Ezt az aranyórát lánczczal.</p>
<p>– Hát még mit adsz? – kérdé a leány.</p>
<p>– Neked adom ezt az erszényt. Nézd: száz arany csillog benne. Jó
lesz neked, ha férjhez mégy. Mindjárt tanyát vehetsz belőle.</p>
<p>– Hát ha még a strassburgi toronyórát kinálnád is ide nekem,
aztán meg az Arthur király kincses ládáját, akkor sem tudnék neked
egy huszárt kiadni, a kit soha sem láttam, – viszonzá a kis
leány.</p>
<p>Rolándnak hevesen dobogott a szíve. Micsoda nagy kincs rejtőzik
a kalikóing alatt.</p>
<p>A bajor katonák tovább kutattak.</p>
<p>A gombóczos tál kiürült.</p>
<p>Mikor a fenekét is kitörülték, azt mondá a kis leány
Rolándnak:</p>
<p>– Az ám a szokás a parasztoknál, hogy mikor az asztaltól
fölkelnek, a bátya megcsókolja a hugát.</p>
<p>– De mikor olyan fekete a szád.</p>
<p>A kis leány aztán felkelt, egy vadszeder bokorról leszedett egy
marék éretlen piros bogyót, azzal megdörzsölte a száját s attól
aztán elmúlt az ajkáról a szederjesség, olyan pirosak lettek azok,
mint a cseresznye.</p>
<p>– No már most megcsókolhatlak, – mondá Rolánd. <span class=
"pagenum"><a name="Page_187" id="Page_187">-187-</a></span></p>
<p>– De bátya, ha a fekete ajkamat nem csókoltad meg, most már a
piros ajkamat nem adom oda.</p>
<p>A dzsidások boszúsan hagyták oda a tanyát. Áldozatuk kisiklott a
kezükből. Kénytelenek voltak visszatérni.</p>
<p>Még azon éjjel a kis leány felkereste Rolánd utasítása nyomán
azt a helyet, a hol a lovával leugrott a meredélyről, elhozta a
holt paripáról a nyeregszerszámot, kantárt. Otthon a tanyán volt a
bátyjának egy lova: azt felnyergelte, felkantározta.</p>
<p>– No most már mehetsz az utadra, – mondá a huszártisztnek, a ki
azalatt a felásott egyenruháját ismét felvette magára. – Itt van a
medalyonod is.</p>
<p>– Azt csak tartsd meg magadnál, – mondá Rolánd. – Ezt itt hagyom
nálad <i>zálogban</i>. Majd eljövök egyszer érte és kiváltom.</p>
<p>– Mit adsz érte?</p>
<p>– Magamat.</p>
<p>– Majd meglátom.</p>
<p>– Hogy hínak hát, kedveském?</p>
<p>– Ivonette.</p>
<h3>III.</h3>
<p>Hét esztendő mult el azóta. A dicsőséges csatatéri harczokat
felváltották dicstelen szószátyárság hadjáratai.</p>
<p>Az ördög legyen ezeknek a történetírója. Annak is büntetés lesz,
a benne szereplőknek is.</p>
<p>Azok közt találjuk a fiatal vicomte de Braquelardot is.</p>
<p>Sokat emlegetett név volt. Férfiakkal, asszonyokkal való
összeesküvéséről nevezetes alak.</p>
<p>Mind megcsalták, mind elárulták: a csunya férfiak és a szép
asszonyok egyaránt.</p>
<p>Egyszer aztán megcsömörlött tőlük és valamit gondolt.</p>
<p>De hogy mit, azt csak két meghitt czimborájával közölte.
<span class="pagenum"><a name="Page_188" id=
"Page_188">-188-</a></span></p>
<h3>IV.</h3>
<p>Szép fiatal hajadon lett már a kis Ivonette.</p>
<p>A mufti bátyja meghalt: ő rá szállt az egész gazdálkodás gondja.
Elég nagy teher egy magányos leányra. Lett volna ugyan kérője elég;
de ő rátartotta magát: azt mondta, hogy el van már jegyezve
valakivel, annak a megjöttére vár.</p>
<p>Egyszer aztán csak bekopogtatott az ajtaján, a kire várt.</p>
<p>Rolánd volt.</p>
<p>De milyen állapotban? Gyalog jött, poros csizmában, kopott,
esőtől ázott öltözetben.</p>
<p>– Hát mégis megjöttél? – kiáltá Ivonette örömrepesve.</p>
<p>– Igen, – szólt Rolánd, apró bugyrát ledobva a földre. – Azért,
hogy szolgálatot keressek nálad. Minden vagyonomat elvesztettem –
könnyelműen, vétkes bolondságból. Nem akarok úgy tenni, mint mások,
a kik ilyen esetben az életüket kioltják: én azzal akarok
vezekelni, hogy beállok munkásnak: dolgozom és nélkülözök. Fogadj
fel béresnek.</p>
<p>– De bizony csak nem fogadlak én fel tégedet béresemnek, hanem
itt van a zálogod, azt váltsad be, a hogy igérted: magad-magaddal,
saját személyeddel. Férjem fogsz lenni, gazda a házamnál.</p>
<p>Azzal magához ölelte, megcsókolta, s a mint jól tartotta,
kipihentette, rögtön vitte magával a faluba a mairehez bejelenteni,
hogy ők két hét mulva egybe fognak kelni.</p>
<p>A parasztlegények, leányok nagy csúfsággal kiabáltak utána: «No
ugyan bekötötted a fejedet egy sehonnai csavargóval.»</p>
<p>Két hét mulva aztán felmentek ismét a mairehez, természetesen
gyalog, törvény parancsa szerint megkötni a házasságot. A vőlegény
aláírta a nevét a jegyzőkönyvnek; <span class="pagenum"><a name=
"Page_189" id="Page_189">-189-</a></span> a menyasszony nem ismerte
a betüket, az csak a keze keresztvonását hagyta ott.</p>
<p>Akkor aztán azt mondta Rolánd Ivonettenek:</p>
<p>– Hallod-e? Én megigértem az anyámnak, hogy ha megnősülök, akkor
a templomba is felmegyek, az oltár előtt rám adatni a papi
áldást.</p>
<p>– Azt én is szeretném, – mondá Ivonette. – Csakhogy az pénzbe
kerül s nekünk takarékoskodni kell. Tudod, szegények vagyunk.</p>
<p>– Annyi pénzt tettem félre, a mennyibe ez kerül. Ne félj
semmit.</p>
<p>Mikor a templom felé mentek, feltünt Ivonettenek, hogy egész sor
hintó foglalja el az utczát.</p>
<p>– Ejh, most bizonyosan valami nagyúri esküvő van odabenn. Várjuk
meg, míg annak vége lesz.</p>
<p>– De bizony nem várunk. Az Isten házában míndnyájan egyenlők
vagyunk, – szólt Rolánd s bevonszolta magával Ivonettet.</p>
<p>A templom nagy pompával volt feldíszítve; tele divatruhás
násznéppel minden pad; az oltáron viaszgyertyák égtek, a szent
szobrok koszorúkkal voltak körülfonva.</p>
<p>Rolánd egyenesen odavezette Ivonettet az oltár elé. Ott várt
rájuk már a főpap, virágos kantusban, aranyos süveggel.</p>
<p>– Hűh te! – suttogá Ivonette Rolánd fülébe, – ki fizeti meg
ennek a sok viaszgyertyának az árát?</p>
<p>– Csak te térdelj le szépen a vánkosra.</p>
<p>A főpap aztán összeeskette őket teljes nagy czeremoniával, s
mikor minden fényes szertartásnak vége szakadt, így szólt hozzájuk,
kezeit kiterjesztve fejük fölé:</p>
<p>– És most vicomte de Braquelard Rolánd colonel és vicomtesse de
Braquelard Ivonette, legyetek örökre összekötve s Isten áldása
legyen a ti házasságtokon. <span class="pagenum"><a name="Page_190"
id="Page_190">-190-</a></span></p>
<p>Az a sok fényes úri hintó mind Ivonettere és az ő férjére várt s
azoknak a pompás nászkiséretére.</p>
<p class="center">*</p>
<p>Ez a <i>valóságos történet</i> pedig föl van jegyezve az 1877-ik
év napi eseményeinek sorában valamennyi európai hirlap
hasábjain.</p>
<hr class="chap" />
<p><span class="pagenum"><a name="Page_191" id=
"Page_191">-191-</a></span></p>
<div class="chapter">
<h2>EGY RÉGI ADOMA, MELY MINDIG ÚJ MARAD.</h2>
</div>
<p>Tizennyolcz esztendeje már, hogy minden évben szerencsés vagyok
a «közös ügyek elintézésére hivatott küldöttség» tagja lehetni. (Ne
kerülgessük a forró kását, mondjuk ki egy szóval magyarul:
«delegátus».)</p>
<p>Egyik esztendőben Budapesten, másik esztendőben a
Kaizerstadtban.</p>
<p>Mikor Budapesten ülünk, akkor nem kapunk gázsit, tehát nekünk is
ingyenben marad; mikor Bécsben ülünk, akkor kapunk tíz forint
napidíjat: annálfogva ráfizetünk két-, három-, négyszáz forintot.
Hogy miért fizetünk rá? Azt meg tudjuk mi itthon magyarázni az
asszonynak. Másnak mi gondja rá?</p>
<p>No, de hát megéri az, hogy kétszer egy esztendőben alkalmunk
akad felöltözni magyar vitézeknek. Először az ünnepélyes
megnyitásnál, másodszor az udvari ebédnél. Első alkalommal egészen
magunk között, a másodiknál az osztrák kollégákkal tarkázva.</p>
<p>A trónbeszéd meghallgatása után félkörbe áll a magyarság, s ő
felsége körüljárva, mindenkihez intéz nyájas, leereszkedő
szavakat.</p>
<p>A legtöbbtől megkérdezi, hogy hány esztendeje tagja már a
delegácziónak?</p>
<p>– Tizenkét év óta felség!</p>
<p class="center">*</p>
<p>Sokan fognak még ráemlékezni, hogy a mi halhatatlan emlékű Erkel
Ferenczünk nemcsak híres zeneszerző, hanem ismeretes sakkjátékos is
volt, a kit külföldi championok <span class="pagenum"><a name=
"Page_192" id="Page_192">-192-</a></span> is felkerestek, hogy vele
megmérkőzzenek. Neve a nemes sport viadoraié közé van
följegyezve.</p>
<p>Minden délután ott sakkozott a színházzal átellenes
Zrinyi-kávéház szögletasztalánál. Szakértő közönség nézte a
munkáját. A nézők közt legbuzgóbb volt Petrik, a Nemzeti Színház
basszistája. Ő legelébb bevette magát a szögletbe s ott pöfékelte a
szűzdohányt hosszú, megyfaszárú selmeczijéből.</p>
<p>Talán nem is tudott volna Erkel olyan korrekt játszani, ha azt
nem tudta volna, hogy Petrik nézi.</p>
<p>Egyszer Szigligetivel sakkozott éppen Erkel, a midőn
játszótársát, a Nemzeti Szinház titkárát sürgetős dologban szólítá
el «Mózsi», azaz hogy «Elemér», a szinház szolgája. Mennie
kellett.</p>
<p>A félbenhagyott partie pedig nagyon érdekes volt.</p>
<p>Erkel azt mondá a háta mögött ülő Petriknek:</p>
<p>– Ugyan édes barátom, nem ülne le Szigligeti helyére, folytatni
a partiet? A <i>fehér</i> nagyon jól áll.</p>
<p>– Szivesen, – mondá Petrik s azzal kiverte a pipáját, a széknek
támasztá s leült Erkellel szemben.</p>
<p>– Önön van a húzás. Fehér mozdul.</p>
<p>Petrik sietett is megmozdulni; megfogta a <i>tornyot</i> s egy
hatalmas <i>lóugrást</i> téve vele, oda plántálta azt a fekete
király elé, e diadalmas szóval: «sakk matt».</p>
<p>Erkel nagyot nézett rá:</p>
<p>– Hallja Petrik, hiszen magának ideája sincs a sakkjátékról!</p>
<p>– Nincs…</p>
<p>– Hát akkor hogy tudja maga elnézni tíz esztendő óta, hogy mi
itt sakkozunk mindennap?</p>
<p>– <i>Tizenkettő óta.</i></p>
<p class="center">*</p>
<p>Ez az anekdota mindig eszembe jut, valahányszor a delegáczió
megnyittatik.</p>
<p>… Ilyen Petrikek vagyunk mi itt egynéhányan…</p>
<p>«Tizenkettő óta, fölség!»</p>
<hr class="chap" />
<p><span class="pagenum"><a name="Page_193" id=
"Page_193">-193-</a></span></p>
<div class="chapter">
<h2>ÉPÜLETES LEVÉL<br />
<span class="smaller">EGY OLYAN EMBERHEZ, A KI MÁR RÉGEN AKAR
HÁZASODNI, CSAK AZT NEM TUDJA, MINT FOGJON HOZZÁ</span>.</h2>
</div>
<p>Én, édes barátom, tulajdonképen a te ízlésedet nem ismerem, a
magamét pedig rád disputálni nem akarom, hanem ha csakugyan oly
igen elhatároztad magadat, hogy kiürítsd ezt a keserű pohárt, hát
mondok én neked egy nehány fac-similét, válogass belőle.</p>
<p>Azt előre is fölteszem rólad, hogy imádottad, mátkád, szeretőd s
más afféléd nincsen, mert ha volna, tudnád, hol kezdjed? Elmennél a
primáshoz, kérnél dispensatiót, vagy kihirdettetnéd magadat, vagy
ha van valaki, a ki ellenzené házasságodat, s kedvesed szép, gazdag
és jámbor, elszöktetnéd, ha pedig nem az, magad szöknél el. Én a
példákat elődbe adom. Egyikre se mondom, hogy kövesd, egyikre sem,
hogy ne kövesd. A többi a te dolgod.</p>
<h3><i>I. Házasság követség útján.</i></h3>
<p>Valami nagy híres és hatalmas családnak van egy házasulandó fia,
a kinek egy hasonló nagy, híres és hatalmas család férjhez menendő
leányát kell nőül elvenni. Annak idejében, mikor tudniillik a
kérdéses ifjú ember annyira ment, hogy maga fel tud öltözködni,
lefestetik egy darab elefántcsontra, s ezzel az arczképpel valami
okos ember elküldetik a kérdéses leányos-házhoz. A leány szülei
megnézik az arczképet, megszámlálják a vőlegény törzsökfájának
leveleit s ha nem derogál <span class="pagenum"><a name="Page_194"
id="Page_194">-194-</a></span> az ajánlat, megkérdik: hogy
majoresco-e, vagy kadét? Ha kadét, legyen pap és ne házasodjék, ha
pedig majoresco, hány esztendős?</p>
<p>– Legszebb idejében van, három év múlva épen kilencz esztendős
lesz.</p>
<p>– Úgy épen összeillenek. A válogatható menyasszonyok egyike öt,
a másik négy éves.</p>
<p>S a küldöttet két kedves kis arczképpel ismertetik meg.</p>
<p>Az egyik egy kedves kis szöszke angyalfő, ragyogó szemekkel, a
másik egy sápadt, vánnyadt alak, gyermekarcz aggott vonásokkal.</p>
<p>Természetes a szebbiket választja. Azután a neveiket kérdi.</p>
<p>– Az egyik Adalgisa Eleonora Clarissa, – a másik – Uracca.</p>
<p>A követ elsápad: – Ez az első a szebbik, nemde?</p>
<p>– Nem, a szebbik Uracca.</p>
<p>– Mille pardon. Ezzel a névvel haza nem mehetek, mert
visszakergetnek vele. A másikat viszem el.</p>
<p>És a másikat jegyzi el a vőlegénynek, mert Uracca nem szép
név.</p>
<h3><i>II. Házasság hirdetés útján.</i></h3>
<p>Valami olyan újságba, a mit igen sokan olvasnak, teszem fel a M.
hirlapba, beigtat valaki, a ki a nevét nem mondja meg, egy
ilyenforma hirdetményt:</p>
<p>«Egy legjobb korában levő férfi, öt láb két hüvelyk magas,
barna, jól termett, kellemes külsejü, állandó biztosított
hivatalban levő, 400 pft. fizetéssel, 6 öl fa és 24 p. mérő gabona
deputatummal, keres egy magához illő élettársat.</p>
<p>Az ajánlkozó ifjú nem iszik, nem dohányzik, nem kártyázik és
guitározni fenségesen tud. Az ételben nem válogatós, csupán a
sárgarépát gyűlöli. Haragudni nem szokott és aranyérrel nem
vesződik. <span class="pagenum"><a name="Page_195" id=
"Page_195">-195-</a></span></p>
<p>A keresett menyasszony multja és életkora nem jön tekintet alá,
hanem annál inkább megkivántatik, hogy legalább annyi jövedelme
legyen, mint a vőlegénynek. Özvegyasszonyokra nézve az a kivétel
áll: hogy három gyermeknél többet ne hozzanak magukkal.</p>
<p>Szőkéknek elsőbbség adatik, a szeplő vagy veres haj nem tesz
különbséget.</p>
<p>A menyasszonynak megengedtetik: hogy se francziául, se németül
ne beszéljen, sőt ha sehogy sem beszél, még az is jó néven
vétetik.</p>
<p>Bővebb tudomást vehetni e lapok szerkesztőségénél. N. M. K. U.
czím alatti bérmentes levelekben.</p>
<p>Szenzálok nem fogadtatnak el.»</p>
<p>Egy év mulva aztán ugyanazon lapban ilyenforma hirdetés jelent
meg N. M. K. U. úrtól:</p>
<p>«Szeretett hitvesem házasságunk második havában hazulról
eltünvén, ezennel a megkeseredett férj által 100 pft. jutalom
tüzetik ki azon becsületes emberbarátnak, ki őt megtalálandja – és
megtartja magának.»</p>
<h3><i>III. Házasság asszonyért.</i></h3>
<p>A matyó legény kimegy az erdőre hétfőn, kihajtja a csürhét.
Szombaton estére elfogy a kenyere, szalonnája, akkor meg
visszahajtja a csürhét.</p>
<p>A falu végén kinn áll a kapuban a keresztanyja s rákiált:</p>
<p>– Te Ferkó! Tán nem tudsz még semmi ujságot?</p>
<p>– Már hogy tudnék?</p>
<p>– Látod, meghalt anyádasszony!</p>
<p>– Hát mér’ nem mondta?</p>
<p>– De nem addig van ám. Apád meg asszonyt hozott a házhoz.</p>
<p>– Bizony bánom is én.</p>
<p>– De neked hozta ám, nem magának.</p>
<p>A legénynek eláll a szeme. <span class="pagenum"><a name=
"Page_196" id="Page_196">-196-</a></span></p>
<p>– Hát még azt se tudtad, hogy megházasodtál?</p>
<p>– Most hallom kendtül. Hát már aztán kit vettem el?</p>
<p>– Szilvásról a Ferde Pannit.</p>
<p>– Bárcsak legalább ismertem volna valaha.</p>
<p>Otthon aztán kijön a vőlegény eleibe az apja egy nagy
furkósbottal, módot talál valahogy beleköthetni a fiába, azzal
végigveri istenesen s akkor magára hagyja látatlan feleségével, ki
is menten azzal helyezi be magát férji jogaiba, hogy Panna lelkemet
eldöngeti emberül, s ezzel consummálva van a házasság.</p>
<p>Másnap a templomban aztán dicsekedve mondja el Panna a többi
menyecskéknek, hogy az ura úgy megszerette: hogy már meg is verte
jól. – Ferkó pedig ríva panaszkodik a pajtásainak: hogy míg ő az
erdőre járt, itthon megházasodtak neki.</p>
<h3><i>IV. Házasság szerződésre.</i></h3>
<p>Czivilizált országokban van olyan hivatal, nálunk nincs, de
lehetne, a mit házasságszerző hivatalnak neveznek.</p>
<p>Dolgos ember nem ér rá valakinek tizenegy hónapig szépet tenni,
hogy a tizenkettedikben kosarat kapjon, hanem egyenesen benyit a
házasságszerző boltba, s kéri a lajstromot.</p>
<p>Ez a módja a feleségtalálásnak bizonyosan nem oly embernek való,
a ki verseket szokott írni messziről imádott hölgyekhez s a
tánczosnéknak tapsolni, hanem becsületes jövő-menő embereknek, kik
egész nap a boltban, vagy a mázsaházban állnak, majd ide, majd oda
utaznak, csak csizmát váltani és alunni mennek haza s szeretik, ha
otthon van valaki, a ki gondot tud viselni a házra.</p>
<p>A lajstrom népei közül végre megakad a szem. Az ember összejön
vele. Tisztességes, csinos alak, nem czifra, nem ronda, fogai épek,
haját nem festi. Jó lesz. Hanem özvegyasszony, négy gyermeke van.
Ez baj. <span class="pagenum"><a name="Page_197" id=
"Page_197">-197-</a></span> Kettőt boltosinasnak fog adni. Így
megint jó lesz. Bizonyos időre nem köti le magát, holtig még
kevésbbé, hanem félesztendei felmondásra igen; ha a férj mond fel:
fizet ötszáz forintot pengőben; ha az asszony: ugyanannyit
váltóban. A születendő ivadék férfitagjai az apánál, leányai az
anyánál maradnak.</p>
<p>A szolgabiró aláírja a Contractust s kész a házasság.</p>
<p>Ha valamelyik fél megunta a másikat: nem csalja meg, hanem
felmond neki s leteszi a bánatpénzt.</p>
<p>Ha megcsalja: a másik mond fel, – s bánatpénzt sem fizet.</p>
<h3><i>V. Házasság, a mibe az ember úgy jön bele, hogy maga sem
veszi észre.</i></h3>
<p>Első hónap. Egy fiatal ember megismerkedik a háziasszonya
leányával s rettenetesen szólja egy barátja előtt.</p>
<p>Második hónap. Találkozik barátjával. Az kötekedve mondja neki:
hogy a városban az a hír, mintha ő el akarná venni a háziasszonya
leányát.</p>
<p>– Mit gondolsz! Csak van szemem, – kiált fel ez haragosan.</p>
<p>Harmadik hónap. Barátja tréfálni akar e tárgyról. «Kérem, ne
szóljunk erről.»</p>
<p>Negyedik hónap. A jó barát hallgat és mosolyog; az ifjú valamit
akar mondani, de még sem mond.</p>
<p>Ötödik hónap. A jó barát rágalmazni kezdi a kérdéses leányzót,
az ifjú ember fölpattan és pisztolyokról beszél.</p>
<p>Hatodik hónap. A jó barátnak van mit hallgatni az isteni hölgy
virtusos tulajdonságairól.</p>
<p>Hetedik hónap. A jó barát felszólíttatik: hogy legyen násznagy.
– Okul adatik, miként a kérdéses hölgy oly szerény és engedelmes, a
minőt nem találni többet.</p>
<p>Nyolczadik hónap. A jó barát iszonyú pörpatvarra nyit be a
házaspárhoz. Csak egy ember beszél, a másik hallgat. Az a másik a
férj. «Papucs alatt vagy te <span class="pagenum"><a name=
"Page_198" id="Page_198">-198-</a></span> pajtás», mond a jó barát.
«Mint minden jó férj», felel amaz angyali phlegmával.</p>
<h3><i>VI. Házasság hajtóvadászatképen.</i></h3>
<p>Egyszer farsang idején egy fakó szán hajtatott be az öregapám
udvarába.</p>
<p>Egy pár nemes atyámfia ült a kasban; az egyik lábát mindegyik
kilógatta a szekér oldalán. Mert volt az atyafiaknak egy pár ősi
sárga csizmája ezüst sarkantyúra, mely klenodium csalhatatlan
hatása akként volt biztosítva, hogy annak felét mindkét testvérpár
felhúzta a szélső lábra (a másik bagaria volt) s azt kinyújtva a
szekér oldalán, ekkép hódíták meg az ablakon kinéző hajadonok
szíveit, kiknek tekintetét ilyenformán, bármely oldalról pillanták
is meg a fakó szánt, ki nem kerülheté az ellenállhatlan – sárga
csizma.</p>
<p>A fakó szán megállt az udvarban a kút előtt. A nemes vendégek
rövid tanakodás után helyre cserélték a csizmáikat. A melyiknek
egészen a sárga jutott, az ment mindig elől. Azért álltak pedig meg
a kútnál, hogy ott a vedernél elébb szépen megmosakodtak, azután a
kocsis köténye arra való volt, hogy abban megtörülközzenek. Így
állítottak be az öreg apámhoz. Urambátyámnak szólították, elmondták
a genealogiájokat, melyből menten kitünt: hogy apáról anyáról
atyafiasak nemcsak ő vele, hanem az egész dunántúli kerülettel;
azután megismerteték családi körülményeikkel: hogy ők osztatlan
testvérek, neveik Péntek Péter, Péntek Pál, az apjuk is azért
kereszteltette őket Péter Pálnak, hogy egyszerre tarthassák a
névnapjukat. Az öregapjuknak hajdan félfaluja volt, s az a
Czinderi, ki fél Somogyot bírja, egyszer beszélt velük –
restauratiókor; hanem van Fejérben három sessiójuk – zálogban, csak
pénz kell hozzá kiváltani, Komárom vármegye előtt pedig négy perük
foly, melyben Magyarország egy tizenketted részét <span class=
"pagenum"><a name="Page_199" id="Page_199">-199-</a></span>
keresik, most pedig házasodni jöttek s kérik az öregemet: hogy
legyen násznagyuk.</p>
<p>A két ember annyira hasonlított egymáshoz, hogy az öregem mindig
a Pétert szólította Pálnak és a Pált Péternek, s minthogy
beszédközben, ha valami nem jutott eszébe, igen sűrűen szokta
ismételni ezt a beszédfótot «hogy híjják?», a testvérpár
mindannyiszor fölkelt a székről és felelt rá: «Péntek Péter, Péntek
Pál.»</p>
<p>– Hát öcsémuramék, mondá az öreg apám, igen szivesen megteszem,
csak azt mondják meg: hogy ki lesz az a megtisztelendő hajadon,
vagy leányzó, vagy – hogy híjják?</p>
<p>– Péntek Péter, Péntek Pál.</p>
<p>– Igen, de a menyasszony kicsoda?</p>
<p>– Hát ideát a szomszédban, István urambátyánknak hajadon leánya,
Zsuzsánna. Azt hallottuk, hogy neki is van valamicskéje.</p>
<p>– Van biz annak. De hát – hogy hivják! – («Péntek Péter, Péntek
Pál») melyikük számára kérjem meg?</p>
<p>– Hát a melyikünkhöz inkább hozzá jön.</p>
<p>Az öregapám nagyot fújt a pipájába. – Ejnye – hogy híjják? –
(«Péntek Péter, Péntek Pál») kentek hát ketten vesznek egy
feleséget.</p>
<p>Hanem biz ezek ketten sem kellettek egy emberszámba. István úr a
szomszédban azt kérdezte a leánykérőktől, hogy «ma adjak-é kenteken
ki, vagy holnap?»</p>
<p>– Már inkább csak holnap. – Felelének azok ártatlanul. Legalább
még aznap ott vesztegelhettek.</p>
<p>Másnap ismét nyakukba vették a világot, faluról-falura járva,
sicut leo rugiens, és keresve, hogy kit vegyenek el?</p>
<p>Nem tudom, kaptak-e már?</p>
<h3><i>VII. Házasság szenzálok útján.</i></h3>
<p>– Nincs önnek szüksége pénzre? Szerzek.</p>
<p>– Nem kell. <span class="pagenum"><a name="Page_200" id=
"Page_200">-200-</a></span></p>
<p>– Babot, buzát, vagy gubacsot? Szolgálhatok?</p>
<p>– Nincs rá szükségem.</p>
<p>– Kerítek jószágot, vagy eladom, ha van.</p>
<p>– Köszönöm.</p>
<p>– Egy igen szép lányt tudok, fiatal, kellemes, van harminczezer
forintja, rekommendálhatom.</p>
<p>– Már az nem volna tréfa.</p>
<p>Ekkor elmegy a szenzál a szép, kellemes leány családjához. Ott
is úgy kezdi, mint emitt.</p>
<p>– Igen szép fülönfüggőim vannak, karpereczek, keleti
shawlok.</p>
<p>– Nem veszünk.</p>
<p>– Egy szép eladó házat tudok Pesten.</p>
<p>– Nem kell.</p>
<p>– Egy derék fiatalembert ajánlhatnék, jeles, mivelt fiú, hatszáz
pengő forintos hivatalban van.</p>
<p>– Majd meggondoljuk.</p>
<p>S a szép leány és a derék fiatal ember összegseftölődik. Kisül
ugyan, hogy a szép leány nem igen szép, s a derék fiatal ember nem
igen derék ember, hanem a harminczezer forint és a hatszáz forintos
hivatal megvan, s ez a realitás.</p>
<p>A szenzált mindkét fél kifizeti, a többi a házaspárok
gondja.</p>
<p>Így, öcsém. Többel is szolgálhatnék, de ha te meg nem untad
ezeket a házassági formulárékat olvasni, én mindenesetre meguntam
írni, azért válaszsz, vagy ne válaszsz e közül a hét közül: hanem
nekem hagyj békét.</p>
<hr class="chap" />
<p><span class="pagenum"><a name="Page_201" id=
"Page_201">-201-</a></span></p>
<div class="chapter">
<h2>EGY MARHAVÉSZ-INSPECTIO.</h2>
</div>
<p class="summary">(Elbeszéli, a kivel megtörtént.)</p>
<p>No, soha sem leszek többet marhadög-komiszárus.</p>
<p>Felruháznak engem azzal a magas misszióval, hogy intézkedjem
absolute százezrek sorsa fölött, itéljek élet és halál kérdésekben
négylábu állatok országában, egyszóval legyek marhahaynau.</p>
<p>Elfogadtam a nagy megtiszteltetést, s mindjárt ki is hirdettem
az ostromállapotot, statáriumot, kordont huzattam a pacificálandó
territorium körül, keményen megparancsolván, hogy a kordonon, se
gyalog, se kocsin, semmiféle formátumban, qualificatióban és
applicatióban, semmiféle állatnak a bőrit keresztülvinni nem
szabad, még zsidó bőrtaplót sem, detto semmiféle fűféle a kordonon
át ne csempésztessék. Végtére mindenkinek, személyválogatás nélkül,
halál fejére, akár úr, akár paraszt légyen a gazdája, akár
czímeres, akár czímertelen ökör, – a mint búnak ereszti a fejét, és
malecontentusnak kezd mutatkozni, rögtön Pulver és Blei! azaz ólmos
bottal fejbe ütni, aztán port a tetejibe! – hoc secus facturi!</p>
<p>Egynéhány nap mulva: megnézem, mondok, hogyan hajtják végre
parancsolatomat. Ad latus magamhoz veszem a járásbeli marhadoktort,
a ki igen jeles capacitas, mert külföldről jött s ott tanulta a
veterinariát.</p>
<p>Mikor a szekérre felkapaszkodunk, a doktor kinevetett, hogy
minek viszek magammal juhászbundát, czipót meg szalonnát. Hiszen
meleg van, s talán csak éhen sem <span class="pagenum"><a name=
"Page_202" id="Page_202">-202-</a></span> halunk Kanahán közepén.
De én meg visszanevettem, mert nem hozott egyebet magával, mint a
felesége nagykendőjét, a kit nevezett plédnek, meg egy táskát, tele
baromnak való medicinával.</p>
<p>Ekképen felfegyverkezve, szépen elérkezünk a kordonhoz. Látom,
hogy vasvillás embereim ott strázsálnak pikéten. A mint hozzájuk
érünk, a lovak elibe ugranak, megkapják a zablát s kiabálnak, hogy
megálljunk erre-arra, mert különben belefordítnak az árokba.</p>
<p>Megdicsértem őket. «Nagyon jól van, édes fiaim; csak őrködjetek
ezentúl is ilyen jól, édes fiaim.»</p>
<p>– Semmi édes fiaim, hanem ide azzal a bundával!</p>
<p>– Micsoda! Hát zsiványok vagytok ti? És ha zsiványok vagytok,
hát illik-e az: alkotmányos világban békés utazóktól a bundát
elvenni?</p>
<p>– Nem ér semmit az a sok beszéd. Itt a kurrens! – Azzal kivette
a szeredásból a saját ukázomat, s azt lábbal felfordítva, kiolvassa
belőle, hogy a kordonnál minden állat bőre irgalom nélkül
letartóztatandó, és mivel a juhászbundában belül bőr vagyon, tehát
a juhászbunda itt marad.</p>
<p>– Ostobák vagytok! – kiáltottam rájuk. – Hát ki értett
juhászbundát a bőr alatt? Én csak tudom, hogy mit értettem bőr
alatt, mert a pronunciamentót én bocsátottam ki. Én vagyok a
marhadög-komiszárus.</p>
<p>De a paraszt egyet rántott a szűrin s azt mondta, hogy: azt
akármelyik hunczut elmondhatja magáról, hogy ő a
marhadög-komiszárus. Csak ide azzal a bundával! Ugyis van már itt
egy határ.</p>
<p>Teremtuccse, a bolondok megtették, hogy saját parancsolatomra
lehúzták a bundát a nyakamból, és odadobták a többi közé a
gyepre.</p>
<p>Egy gaz ficzkó azonban megpillantá a lőcsre függesztett
csikóbőrös kulacsomat. – Hohó! itt is van állatbőr! – Lefoglalták a
kulacsot is, és eltették a többi zsákmány közé. – Hanem előbb vérit
vették. <span class="pagenum"><a name="Page_203" id=
"Page_203">-203-</a></span></p>
<p>Ezek az én embereim Angliában tanultak törvényt magyarázni.</p>
<p>Én káromkodtam, a doktor meg nevetett, hanem csak alattomban,
tenyerével a száját eltakarva.</p>
<p>No megállj! menjünk csak tovább!</p>
<p>Nemsokára kiértünk a pusztára, hol egy veszedelmes gulya volt
megvizsgálandó. Kicsit fújt a szél, s nekem már csak elvben volt
bundám. A doktor ironice kinálta a plédje felét.</p>
<p>Leszálltunk a szekérről s egyenesen hozzáfogtunk a
vizitáczióhoz. Hogy mit tapasztaltunk, azt nem beszélem el kedves
barátom uramnak, mert ebéd után vagyok s nem akarnám, hogy a
tábeldóért fizetett 1 frt 70 kr. kárba menjen.</p>
<p>Hanem ad vocem ebéd. Nagyon dél volt már az idő, s minthogy
meleg is kezdett lenni, nem annyira bunda kellene már, mint testi
táplálék. A marhadoktor kérdezte egy ott álldogáló gulyástól, hogy
van itt valami restauratio?</p>
<p>– Az nincs mostanság; hanem itt van a fokosom, azzal
restoráltunk valaha.</p>
<p>– Nem az kell, hanem valami vendégmarasztó.</p>
<p>– Az is van, – s előmutatott egy nagy furkósbotot, – ezt hivják
nálunk vendégmarasztónak.</p>
<p>– Ajh, nem az; nincs itt valahun csárdás?</p>
<p>– Az is van, amott legel ni. – T. i. a szamarat hívták
Csárdásnak.</p>
<p>Nem állhattam tovább, majd kihúzom én a doktort a sárból,
beszéljünk magyarul: «Ugyan földi! hol van itt a gugyori?»</p>
<p>– Vagy úgy, a gugyori? – Ott van ni! – Mindjárt el is vezetett
bennünket a gugyoriba, a mi annyit jelent, hogy ha van benne
vendég, akkor vendégfogadó; ha pedig nincs, akkor sertésól.</p>
<p>– Tessék besétálni.</p>
<p>Az egyetlen vendégólszobában nem volt egyéb czivilizált
<span class="pagenum"><a name="Page_204" id=
"Page_204">-204-</a></span> lakosság, mint legyek, nagy sokaságban.
Egy hosszú görbe asztalra fel volt téve egy nagy korsó, mellette
egy darab kréta, s a krétával az asztalra különféle figurák
pingálva, mint pl. +, ⨯, ⊙, □, mindenik ábra alatt kisebb, nagyobb
számu verticális huzás, mint pl.|||| etcetera.</p>
<p>A gulyás cicerone aztán megmagyarázta, hogy a gugyori korcsmáros
most nincs idekinn, esett bőrt szállított, meg faggyut a magazinba;
hanem még ma kijön. Addig itt a bor a korsóban, gulyások
emberségére bizva; kiki iszik belőle, a mennyi kell, és a hányszor
iszik, annyi huzást tesz a neve alá; mert azok a figurák megannyi
érdemes pásztoremberek subscriptumai. Az urak is ihatnak belőle,
hanem fizessenek egy piczulát készpénzben; kaputos vendégeknek
nincs kredit.</p>
<p>Nem tesz semmit. Leültem az asztal mellé, kenyeret, szalonnát
vettem elő a tarisznyából, ettem, a mennyi kellett, s aztán jót
húztam a közös kancsóból. Rossz volt, de rosszabbat is ittam én már
annál.</p>
<p>Azalatt a doktor csak járkált, és mérgesen hadakozott a
legyekkel, kik őtet akarták megenni. Kináltam szalonnával. Azt
mondta, hogy nem eszik eleven zsírt. Majd csak hazajön a gugyori. –
De hol is marad az a gugyori? – Nem győzte az ajtóból nézni, hogy
jön-e már a gugyori?</p>
<p>Utoljára a gulyák adminisztrátora nem állhatta szó nélkül.</p>
<p>– De mi baja az úrnak a korcsmárossal, hogy úgy lesi, mintha
valami szép lány volna?</p>
<p>– Hát ehetném! – Vallott magára a doktor.</p>
<p>– Hiszen ha csak az a baj, – mondá a gulyás, – azon mindjárt
segíthetünk; odakinn fő a bográcsban a jó gulyáshús; ha van az
úrnak saját bicskája: oda ülhet mellé és ehetik velünk.</p>
<p>Doktorom sem várta, hogy kétszer kinálják. Elővette a
peneczilust, nagyot kanyarított a gulyás kenyeréből, <span class=
"pagenum"><a name="Page_205" id="Page_205">-205-</a></span> neki
guggolt a többiekkel együtt a földretett bográcsnak, és mártogatta
a jó paprikás levet, és szedegette kifelé a jó húsos konczokat,
mintha az egészet az anatomiai cursus alatt tanulta volna.</p>
<p>Én nem ettem a bográcsból; jól voltam már lakva szalonnával.</p>
<p>A pompás bankett után a doktor úr becsukta a peneczilust,
elővette a fogpiszkálóját, s elkezdte examinálni a gulyásokat: hogy
tartják meg a sanitätspoliczáj-rendeleteket, hogy szokták az
elesett marhát desinficiálni, hogy a ragály tovább ne
terjedjen.</p>
<p>– Hát kit így, kit amúgy, – felelte a gulyás mester. Ha a marha
nagyon megdöglik, akkor agyonütjük és elássuk a földbe, ha pedig
csak kicsit döglik meg, akkor kegyelmet kap.</p>
<p>– Micsoda kegyelmet kap?</p>
<p>– Hát megkegyelmeztetik – bográcsban való megfőzettetésre.</p>
<p>A marhadoktor szájából e szóra kiesett a fogpiszkáló.</p>
<p>Tehát a mai ebéd is ilyen «begnadigt» fenevadból volt
requirálva, a ki nem halt meg olyan nagyon, hogy halála után
húsával hasznot ne tehetett volna még az emberiségnek.</p>
<p>A mint ezt meghallotta az én marhadoktorom, úgy elszaladt a
pusztáról gyalog, hogy szekéren sem birtam utólérni. Hamarább
hazaért a városba gyalog, mint én kocsin.</p>
<p>De nem is megy az többet marhadög-inspectióra, mióta
megtanították nekik a desinficiálás legpraktikusabb módját.</p>
<p>De még magam sem kivánkozom többet marhadögkomiszárosnak.</p>
<hr class="chap" />
<p><span class="pagenum"><a name="Page_206" id=
"Page_206">-206-</a></span></p>
<div class="chapter">
<h2>A PRUTHI CSATA.</h2>
</div>
<p>Két ifjú indult ki Bagdadból. Mind a kettő nagyravágyó volt és
ábrándos. Mind a kettő vagyontalan volt és elhagyatott, és még is
mind a kettő nagyravágyó. Az egyik neve volt Mohammed, a másiké
Mizzri.</p>
<p>Útközben elesteledtek, lefeküdtek egy fügefa alá és aludtak
ott.</p>
<p>És álmában mind a kettőt meglátogatta a Mehdi, az álomlátások
titkos szelleme és tele sugdosta füleiket távol jövendő titkokkal,
miket a két ifjú, midőn a hajnali szélre fölébredt, elmonda
egymásnak.</p>
<p>– Engem hadseregek vezetőjének tett a Mehdi, – szólt Mohammed, –
s azt parancsolá, hogy a merre te mégy, én az ellenkező úton
indúljak el, és ám lássam, hogy többet ne találkozzam veled, mert
az szomorú nap leend.</p>
<p>– Jól mondá Mehdi, a mit neked mondott, – felelt Mizzri, – mert
a mit nekem nyilváníta, ez: rövid ideig fogok élni, és mégis
halhatatlan lészek; hamar eltemetnek, mégis megmaradok; s mikor
elhamvadtam, tégedet ugyanazon sírba fognak eltemetni, melybe
engem. Azért úgy váljunk el, hogy engem többé meg ne láss, és meg
ne tudd soha, hova temetnek el, és ha megtudod, vigyázz, hogy azon
helyet elkerüld.</p>
<p>Ezután összeölelkezék a két ifjú, kezet szorítának, elbúcsúztak
szépen, Mizzri délnek indúlt, Mohammed északnak, és soha sem látták
egymást többé. <span class="pagenum"><a name="Page_207" id=
"Page_207">-207-</a></span></p>
<p>Mizzri elbujdosott, ki tudja merre, ki tudja hová? s csak évek
múlva, midőn szájról-szájra kelő népdalok terjedtek szét a mozlim
nép között, mondák, hogy ezeket a halhatatlan Mizzri szerzé, a ki
lakik cziprusberekben, rózsaligetekben, források fejénél: ki tudja,
hogy merre?</p>
<p>A dal mindenütt volt, csak énekesét nem találták sehol. Azután
egyszer elhalt valahol Mizzri; szép leányok meglelték holttestét,
és eltemették cziprusligetben, rózsaberekben, forrás fejéhez; ki
tudja, mely országban? Soha nem is mondhatta senki, hol halt meg,
eltűnt, elmúlt, és halála után is azt hitték róla, hogy él, s midőn
szép dalait énekelték mindenütt az országban, senki sem hitte, hogy
ő már maga mélyen alszik a bezöldűlt moha alatt, hanem fenn
lebegett még sokáig az emlékezetben, mint a lement nap után az
esthajnal…</p>
<p>… Mohammed pedig Stambulba ért, meglátta ott azon fényes nagy
palotát, melyet szeráljnak neveznek, és annak kapuja alá menvén,
megkérdé az ott őgyelgő czifra izoglánoktól, ha nem tudnának-e
valami dolgot adni?</p>
<p>Azok kezébe adtak egy baltát s oda állították egy rakás fához,
hogy vágja fel.</p>
<p>Mohamed jól vágott a baltával, később karddal is tanult vágni s
addig vágott fát és ellenséget, míg egyszer nagyvezér lett belőle.
És akkor is baltadzsinak nevezte magát, a mi törökül annyit tesz,
mint favágó.</p>
<p>Baltadzsi Mohammed volt az összes hadseregek vezére
Törökországban, midőn a két harczoló hős, Ak-Bik és Demir-Bash a
hideg észak hegyei között viaskodva dulakodva jöttek le az ozmán
határig, s itt a tönkrevert Demir-Bash átmenekült az ozmán nép
közé, utána a diadalmas Ak-Bik.</p>
<p>Mert «Ak-Bik»-nek nevezte a török nép Nagy Péter czárt, s e név
jelent «Fehér bajuszt»; – «Demir-Bash» (vasfej) névvel pedig XII.
Károly királyt tisztelé meg. <span class="pagenum"><a name=
"Page_208" id="Page_208">-208-</a></span></p>
<p>Azon hírre, hogy a hatalmas északi úr karddal kezében átlépte az
ozmán határt, a török kardok is kirepültek hüvelyeikből, s gróf
Tolstoi, ki akkor követ volt Sztambulban, ősi szokás szerint
azonnal a <i>héttoronyba</i> vettetett, mely héttornyú várnak egyik
tornya volt arra rendeltetve, hogy a háborút viselő országok
követeit belé zárják; a hol gróf Tolstoinak rövid napok alatt igen
érdekes személylyel lőn alkalma megismerkedni, egy oly magas
személylyel, a ki kétezer éves nemességének csalhatatlan
bizonyítványát hordja magán, lévén az egy egyiptomi mumia, melyet a
franczia követ küldött ajándékba a svéd királynak, de az úton
elfogták, s a bölcs kajmakám, nem tudván mit csináljon vele? azt is
az <i>idegen követek</i> tornyába csukatta, gróf Tolstoinak
valószínűleg igen nagy meglepetésére.</p>
<p>A svéd király segélyt kért és tudta, hol kereskedjék? Nem
fordúlt a hadvezérekhez, azok nem szerették a háborús világot,
hanem elküldé vezérét, Ponyatovszkyt Sztambulba, hogy az asszonyok
mindenhatóságához folyamodjék.</p>
<p>A követ egy ismerősre talált a szeráljban, egy érdemes zsidó
orvosra, ennek ismét egy ismerős hölgye volt az anya-szultánnő
körében, egy még érdemesebb zsidónő. Pénz, szép szó és szerelem lőn
segítségűl híva, s e három illatos virágnak lett az a keserű
gyümölcse, melyet háborúnak neveznek.</p>
<p>– Menj, – mondá a szultána valide fiának, – segíts <i>az én
oroszlánomnak</i>, – így nevezte a svéd királyt, – segíts az én
oroszlánomnak elnyelni az ellenségét.</p>
<p>És a holdujság kezdetén kitűzték a lófarkakat a fővezéri sátor
elé; háromszáz álgyú és husz mozsár, mik márványgolyókat hánytak,
indult meg bivalyfogataival a táborba, a flotta kiindult a
Fekete-tengerre; huszonhárom gálya, huszonhét gallion, harmincz
galliot, hatvan firkát és százhúsz dereglye, miken harminczötezer
<span class="pagenum"><a name="Page_209" id=
"Page_209">-209-</a></span> fegyveres férfi volt, állt Ibrahim
kapudánbasa vezénylete alatt; midőn e vitorlaerdő megindúlt, még a
tenger is meghunyászkodni látszott s haragos tombolásából
elcsendesült rögtön.</p>
<p>A szultán saját kezével tűzte fel a viharbokrétát Mohammed
Baltadzsi turbánjába s maga elé térdepeltetve őt és a jancsáragát,
cserkesz Jusszufot, mindkettőnek átadta a csaták kardját, hogy
megemlékezzenek rá és becsületére váljanak.</p>
<p>Azzal megindult a sereg, elől a szipahik és szilihdárok ezredei,
négyezer pattantyús, hatezer tábor-kovács és a betegek szekerei,
utánok a pékek, tömlőhordók, markotányosok, sátorverők tömegei,
ezek után a jancsárok és az ujoncz szegbánok hosszú öblös
puskáikkal, hegyes taréjos kukával fejükön, amazok komoly, csatához
szokott, vagdalt pofájú had, ezek víg, csatára vágyó, ifjú arczú
népek; itt következett a nagyvezér testőrsége, fényes kócsagtollas
leventék, drágakövekkel kirakott fegyverzettel, nemes, tüzes
paripákon, aranytól, ezüsttől ragyogó gömbölyű pajzsokkal; maga
Mohammed fekete berber paripán ült, melynek csótárján a szultáni
hárem odaliszkjai remekeltek; körüle a kupolyterem választott
vezérei, és előtte a próféta zöld zászlója, mely körűl
csodakürtökkel trombitált négy tábori zenekar. Legvégűl jöttek a
Karamán, Sivász, Adána, Angóra és Bozók tartományok helytartói,
csapatjaik élén, s a fősereggel egyenközű vonalban húzódott a tatár
fejedelem, Devlet Giráj, lovas hadaival.</p>
<p>Így haladt előre a Pruth felé Kartál síkjain keresztűl egész
Falcsi közeléig, itt érte őket a hír, hogy nagy Péter czár átment a
Pruthon Czekova mellett, s Falcsi közelében áll; s a portyázó
tatárok nemsokára rábukkantak Seremetoff kozákjaira, ki az
utócsapatot vezette; s egy lövés a túlparton elrejtett ágyúkból,
melynek golyója az őgyelgő csapatok közé vágott, tudósítá őket,
hogy itt az ellen. <span class="pagenum"><a name="Page_210" id=
"Page_210">-210-</a></span></p>
<p>A folyamról minden hajó, minden malom, a legutolsó tutaj is el
volt takarítva, part mentiben az erdők levágva, felégetve, s túl
minden halom megrakva Seremetoff ágyúival.</p>
<p>A törökök itt megpihentek; leütötték sátraikat, elkezdtek
sánczokat hányni s ágyúikat odavontatták. Oly közel állt a két
tábor egymáshoz, hogy az esthajnal után áthallatszott, mint éneklik
itt a dervisek a namazátot, s amott a pópák a «kyrie eleizont», s a
szent énekek után elcsöndesülő éjben mint hallatszik az előörsök
kiáltozása.</p>
<p>Péter czár kardja még nem csorbult el a győzelmes csatáktól,
mikkel a svéd királyt leverte, azt hivé, lágy ellenségre fog
találni, ki félni fog annak élétől, s előre sánczolja magát, mint a
ki helyébe várja a megtámadást.</p>
<p>A mint azonban a hajnalcsillag leszállt, a tatár khán Derlet
Giráj megindult csendesen lovas csapatjaival a part alatt s az
orosz tábortól távol átúsztatott egész hadával a folyamon. Nem
kellett híd, sem hajó a tatárnak, neki a harczi mén mindene, rajta
harczol, rajta alszik, erdőn, pusztán, folyóvízen repűl, úszik lova
hátán. Egy óra alatt a túlparton álltak a tatárok, itt az oroszok
által összehordott malmokat és dereglyéket összekötözve, négy hidat
vertek a folyamon, s még éjfél sem volt, midőn a többi seregek,
ágyúikkal, lovasaikkal elkezdtek a hidakon átvonulni, s midőn a nap
feljött, Péter czár csatarendben látta maga előtt az egész török
sereget, túlnan csak a toparahadzsik maradtak a nehéz mozsarakkal
és a rendezetlen segédcsapatok. A tatár khán azonban sem itt, sem
ott nem volt látható hadseregével, ő még az éjjel eltűnt valamerre
minden nesz nélkül.</p>
<p>A Pruth partja mellett terül el egy hosszú mocsár, mely néhány
ezer lépésnyi szabad tért enged a két víz között; Péter czár e
térre állítá fel hadait, egyfelől a <span class="pagenum"><a name=
"Page_211" id="Page_211">-211-</a></span> Pruth, másfelől a náddal
benőtt ingovány által fedezve mindkét oldalát: csupán szemközt volt
megtámadható.</p>
<p>Az első hajnalsugárra megzendűlt a dervisek éneke, kik a reggeli
namazátot elénekelték a sereg előtt, melyet az egész had
háromszoros égrendítő «Allah!» ordítással végezett be, s azzal
köröskörűl megpördűltek a dobok, a harsonák megszólaltak, s csendes
haladással megindúlt a török tábor. Félóra alatt egészen kifejté
hadcsapatait. Középen állt a jancsárok két dandára, tömör
négyszögökbe szorítva, mögöttük egy emeltebb helyen látszott a
nagyvezér, a válogatott hadakkal, két szárnyon a szipahik és
szilihdárok, kiknek fejeiket nem látni, de köröskörűl meg lehet
számlálni a lobogó zászlókat és lófarkakat; a mi egyébiránt csel is
lehet, sok zászlót tűzni ki, hogy többnek lássék a sereg.</p>
<p>Péter czár ezalatt egy hosszú földhányást foglalt el, melyet
valaha a mocsár kiszárítására húztak a folyóig, s annak partjait
ágyúkkal és lövészekkel rakatta meg, kétfelől állítva gránátosait,
s középre a sisakos dragonyosokat. Hátrább egy emelt dombra
huszonnégy ágyút vonatott fel félkörben, s csillagsánczot hányatott
előtte, a folyampartot hosszú szekérsáncz zárta el, melyet két
ezred Porkál és Berabási kozák őrzött.</p>
<p>A czár és hadvezéreinek sátrai távolabb, a füzek ligeteiben
voltak felverve, ott várta a harcz kimenetelét a czár neje, a szép
és erőslelkű Katalin, Péter jó szelleme, kit ő egyszerű lelkész
leányából emelt császárnévá.</p>
<p>Egy kilőtt röppentyű volt a jel a török seregnek a támadásra;
melyre négy oldalról a rendezetlen delyrek csoportjai rohantak elő,
ékalakú tömegekben, miknek élén a legbátrabb, legmerészebb
harczosok álltak.</p>
<p>A szemben álló orosz sorkatonaság irtó fegyvertűzzel fogadta a
rohanókat, sok elhullott közülök, az élők nem törődtek velök,
rohantak előre, hanyatt-homlok, egész az ágyús árokvonalig. Itt
egyszerre szétvált az ék elől <span class="pagenum"><a name=
"Page_212" id="Page_212">-212-</a></span> az orosz gyalogság s
engedte a rohanó tömeget keresztűltörni a sorokon.</p>
<p>Mint a sziklára csapódott hullám zúzta össze magát a roham a
kőfalként álló gránátosok fegyverein, kik apró kézbeli gránátokat
hajigáltak közéjök, s hosszú kopjáikkal elölték a közeledőket.</p>
<p>A delyrek elsői, az «őrjöngők» nem tágítottak a harczban, ott
hullottak el az ellenség közepett, s még a földön fekve is Allaht
kiáltoztak, és késeikkel vagdaltak a rajtok keresztűlgázoló
dragonyosok lovaihoz. A hátul jövő tömeg azonban hátat adott a
kartácstűz előtt s futott vissza a zárt sorban rohanó pánczélos
lovasság előtt.</p>
<p>Az orosz lovasság lárma nélkűl nyomúlt a futó delyrek után. A
győzelem hite nem tette arczaikat melegebbekké. Korán is lett
volna. Azok, a kik megkezdték a csatát, csak az ellenség söpredéke
voltak. Azon ingó csőcselék, melyet ágyútölteléknek szokás
használni, kiknek ópiumot adnak a harcz előtt s rábocsátják az
ellenre, s engedik őket leapríttatni, hogy az ellenfél a harczba
melegedjék, s az üldözésben kifáradva, jőjjön ki a csatatérre.</p>
<p>Ekkor emelkedék ki csak egyszerre, mintegy varázsütésre, a
földönfekvő hadsereg. A kergetett delyreket el hagyták futni
nyitott soraik között, s pihent, próbált erővel álltak ki a
dragonyosok elé.</p>
<p>A nehéz dzsirid süvöltve repült ki a harczolók kezéből, s forgó
hegyével átfúrta magát a pánczélokon. A második dzsirid-hajításra
bomlottan tért vissza az orosz lovasság, s rémülten mutogatá az
iszonyú repedéseket, miket ez ismeretlen fegyver okozott
vértezetén, a legerősebb pánczélt úgy fúrva át, mint vékony
papirlemezt.</p>
<p>A török tábor pedig lassú, csendes léptekkel közeledett egy
félhold alakú körben ellenei felé, s újra látszott a delyrek
ékalakú csapatjainak összevergődése. <span class="pagenum"><a name=
"Page_213" id="Page_213">-213-</a></span></p>
<p>A czár észrevevé a taktikát, hogy a törökök rendezetlen
csapatjaikkal akarják őt kifárasztani, s hasonló ellenszert gondolt
ki a fogás ellen. Hirtelen kiállíttatá a síkra a Parkál és Berebasi
kozákokat. Seremetoff odavezeté a kozák hetmant a hátuk mögé
felvont ágyúkhoz s megmutogatá neki azokat, tudatva vele, hogy ha
megfutamodnak, e kartácsok torkába rohannak.</p>
<p>A kozák ezredek zúgolódás nélkül fogadták e parancsot, midőn
azonban a csatatér közepéig jutottak, kiválék a török nagyvezér
kísérői közül Mazeppa, a ki egykor Péter czár ellen vezette őket, s
eléjök nyargalva, rájok kiált:</p>
<p>– Hová jöttök, kozák hősök? Nem előttetek, hanem hátatok mögött
az ellenség!</p>
<p>A szóra megálltak a kozák ezredek. Seremetoff buzdításul néhány
ágyút süttetett el hátuk mögött, melyek golyói fejeik fölött zúgtak
el, s midőn ez sem indította meg őket, rájok hajtá a dragonyosokat,
hogy hajtsák őket előre.</p>
<p>Most egyszerre felzúgott a török tábor, s minden oldalról Allah
ordítással nyomúlt az orosz ellen.</p>
<p>A kozákság még egy pillanatig tétovázott, akkor egyszerre
csatarendben visszafordúlt, s hosszú dárdáit előre szegezve,
egyenesen neki rohant a reá jövő dragonyos csapatokra.</p>
<p>– Mindennek vége! – kiálta ezt látva kétségbeesetten az orosz
vezér, azonban a fehér bajuszú hős, Ak-Bik feltevé sisakját, s
kardját kirántva, maga a harczolók közé nyargalt; egy golyó elvitte
sisakjáról a forgót, nem törődött vele; a hol legnagyobb volt a
veszély, oda veté magát, s ott kell elvesznie a csata hevében, ha
kapitányai erővel meg nem ragadják lovának zabláját, s úgy nem
hurczolják el a csatatérről, melyen egy óra alatt nem volt más,
mint a török had és az oroszok halottjai.</p>
<p>A törökök ádáz rohanása néhány pillanat alatt megtöré
<span class="pagenum"><a name="Page_214" id=
"Page_214">-214-</a></span> az orosz csatarendet, elfoglalták az
árkot, s azontúl ember-ember ellen harczolva nyomúltak előre. A
csillagsáncz ágyúinak semmi hasznát sem lehete venni, mert annyira
össze voltak keveredve dragonyosok és gránátosok, jancsárokkal,
delyrekkel, szipahikkal és kozákokkal, hogy csaknem egyszerre ért
jóbarát és ellenség az ágyúk torka elé.</p>
<p>Csak egy mód volt még az ellenség dühét feltartani, hirtelen
szekérsánczokat vonni a két víz között; az ágyúk magukra hagyattak,
s néhány pillanat alatt egy lánczolat lőn keresztbe vonva
szekerekből és spanyol sorompókból, melynek ótalma alatt újra
rendbeszedheté magát az űzött hadsereg. A csillagsánczon a
félholdas lófarkak lobogtak.</p>
<p>A fehér bajuszú bajnok szemeiben harag villogott könnyeken
keresztűl.</p>
<p>– E lósörények helyett inkább a mi fejeinket mutogassák e
sánczon, kopjára tűzve, – mondá s még egyszer megújítá a harczot
végelkeseredéssel, a sáncz ellen bocsátva egyenkint felváltott
ezredeit.</p>
<p>Mindkét fél úgy küzdött, mint egy oroszlán. Hatszor foglalták el
az oroszok az ágyús sánczolatot, hatszor verettek ki belőle ismét
elleneik által.</p>
<p>De különös volt, hogy a török hadak túl a sánczon sohasem
üldözték őket, s a szekérsorompó ellen egy támadást sem
intéztek.</p>
<p>A csata el volt vesztve, de a győztes tán nem látta magát elég
erősnek legyőzött ellenfelét üldözhetni. Csak a késő est választá
el a harczolókat; a törököknek takarodót fuvattak, s Péter czár
elhatárzá, hogy az éj ótalma alatt vissza fog vonulni, a mit a két
víz közötti téren, szekérsánczainak hátrahagyásával, háborítatlanul
kivihetett, s azután a két fejedelemségbe küldött tábornokai,
Rhenne és Jonas dandáraival egyesülhet.</p>
<p>A fogyó hold csak éjfél után kelt fel s midőn halavány éjjeli
világát széthinté az avar, kietlen pusztaságon, <span class=
"pagenum"><a name="Page_215" id="Page_215">-215-</a></span> a
csillogó mocsáros vizek között, mint egy sötét kígyó, látszott
végighúzódni az orosz sereg nesztelenül, dobszó nélkűl.</p>
<p>Egyszerre, mintha a pokol hányta volna ki őket torkából, ordító
lovasság miriádjaival népesül meg a tér. A tatár khán, Devlet Giráj
áll a menekülők előtt. Egész nap és a mult egész éjjel utazott a
tatár sereg, megkerülte az orosz tábort fedező mocsarat s most ott
áll negyvenezer emberrel a visszavonulók útjában. Ak-Bik kelepczébe
jutott, mind a két kezére jutott egy ellenség, s míg jobb keze
Mohammeddel küzd, balkezének a khán szerez dolgot, ellenség elől és
hátul, menedéke közepébe be van zárva, mindkét oldalán elrekesztve;
mindaz, a mi előbb ótalmára szolgált, most veszedelmére vált, a
hidatlan folyó, az úttalan mocsár, a szűk róna… nincs merre
meneküljön! semmi, semmi tanács, csak a kétségbeesés!</p>
<p>Hirtelen visszafordul, hogy elébbeni táborhelyét elfoglalhassa;
a tüzeknél ott hagyta sátorait, hogy a törökök azt higyjék,
miszerint még most is ott van. E sátrak sem voltak elfoglalva, s a
gyönge tartalékcsapat, mit a szekérsánczoknál hátrahagyott, semmi
támadásnak sem volt kitéve azalatt. A törökök megvoltak csendesen
táborhelyükön; oly bizonyosak voltak már ellenfelök romlása
felől.</p>
<p>Péter czár kétségbeesetten zárkózék el sátorába. Vezéreinek
meghagyá, hogy hajnal előtt mind készen legyenek, mert karddal
kezökben fogják kivívni tán a győzedelmet, de bizonyosabban a
dicsőséges halált. És az ideig megtiltá a hozzá bemenetelt
akárkinek, bárha legkedvesebb bajnoka volna is az.</p>
<p>Elbúsultan veté le magát ágyára. Tehát annyi fáradalmas év
kivívott győzelmeinek egy éjszaka vessen véget? midőn nagysága
tetőpontjára ért, egy lábai alatt meggördűlt kavics ejtse le az
örök mélységbe? a «nagy» nevet, mit ész és keresztűlható lélek s
országalapító <span class="pagenum"><a name="Page_216" id=
"Page_216">-216-</a></span> győzelmek szereztek számára, egy
<i>favágó</i> durva keze törölje ki neve mellől? mind ez eredmény
elmúljon, semmivé legyen, a birodalom óriási épülete az alapkő
összetörtével ismét szétomoljon, s a nagy orosz félvilág helyén
ujra apró czivakodó knézek nyomorék országai támadjanak,
ellenségeik szolgái, szomszédjaik adófizetői?… Ah, ez keserű volt!
A harczban és kitartásban edzett férfi veritékes arczczal gondolt
végig ez eszméken, miknek rémletes vége ez volt: elveszni,
menthetetlenűl elveszni.</p>
<p>E borongásából egy szelid kéz érintése ébreszté fel; feltekinte,
s a mint a sátornyiláson besütő hold az előtte álló alakot
megvilágítá, őrangyalát vélte előtte állani. Valóban az volt…
Katalin volt ő, az egyszerű evangelikus lelkész leánya, a czár hű
követője, később koronájának részese.</p>
<p>– Hogy jöhettél ide? – kérdé sötéten a czár. – Én megtiltám a
hozzámjövetelt mindenkinek.</p>
<p>– Csak bajnokaidnak tiltád meg, – szólt Katalin, – <i>nődnek</i>
nem.</p>
<p>– Mit kivánsz tőlem?</p>
<p>– A mit én kivánok, nemcsak magamé, hanem egész országod
óhajtása az: tartsd meg éltedet.</p>
<p>– Gyalázatomat? akartad mondani. Az élet ára gyalázatos
fogság.</p>
<p>– Nem az, nagy czárom, nem ismered elleneidet; vassal, ólommal
gyakorta sikertelenül harczoltunk a török ellen, aranynyal mindig
biztosan.</p>
<p>– Még reménynek is kábaság, a mit mondasz. Látod helyzetemet.
Ezredenként ölhetnek le bennünket, ha támadunk, s hat nap alatt
éhen veszett el a sereg, ha várni akarunk. Hazájának legmagasabb
fájára kellene felakasztani azt a vezért, a ki most engemet innen
elbocsátana.</p>
<p>– Bízd e gondot én reám. Törd meg egyszer nagy lelkedet, hogy
annál erősebben emelhesd azt fel egykor <span class=
"pagenum"><a name="Page_217" id="Page_217">-217-</a></span> s írd
alá ez iratot; látod, tábornokaid nevei mind alatta vannak.</p>
<p>– Mi ez?</p>
<p>– Ne olvasd el; ha olvasnád, széttépnéd. Gondold, hogy sok
megalázó, megszégyenítő dolog van benne, s engedd elpirulni
arczodat a szégyen miatt: ez békeajánlat Baltadzsihoz.</p>
<p>– Soha! – kiálta, indulatosan taszítva el magától az írást, a
czár.</p>
<p>A nő lábaihoz omolt és térdeit karolta át, indulatosan
könyörögve.</p>
<p>– Nem én értem, nem magadért, hanem országodért tedd meg ez
áldozatot; viseltél érte sebeket testeden, viseld el ez első sebet
lelkeden, később majd meggyógyítjuk azt.</p>
<p>A nő heves zokogására a sátor előtt hallgató vezérek is
berohantak a czárhoz, s lábai elé borulva könyörögtek, hogy mentse
meg, ne magát, ne őket, hanem birodalmát, kezébe erőszakolták a
tollat, kíteríték előtte az iratot; a czár odalépett s baljával
eltakarta arczát, hogy könnye, hogy pirulása ne lássék, s hogy ne
lássa ő sem, mi van oda írva, úgy jegyzé alá nevét.</p>
<p>Ah, valóban volt oka a könynek és pirulásnak! Azon iratban az
volt ajánlva a török fővezérnek, hogy ő diktálja a
békefeltételeket.</p>
<p>A czár aláírása után hirtelen összeszedé Katalin minden
ékszereit, még az ujjain levő gyűrűket is lehúzta; az orosz
tábornokok összerakták minden pénzüket, ezüst és arany pénzeket
svéd és szász nyomással, s azokat két szekérre rakva, a kanczellár,
Safirov kezére bízták s útnak indíták Baltadzsi táborába.</p>
<p>A békekövet érkeztének hírére magához hivatá Baltadzsi a kiaja
béget, Ozmán agát, s együtt olvasva a békeajánlatot, együtt
megosztoztak a küldött kincseken.</p>
<p>Még alig legeltetheték szemeiket a küldött ajándékokon,
<span class="pagenum"><a name="Page_218" id=
"Page_218">-218-</a></span> midőn belép a sátorba Ponyatovszky és
Devlet Giráj, s hevesen megtámadják őket azért, hogy az orosz
küldöttel titokban, nálok nélkül tanácskoznak.</p>
<p>Baltadzsi egész nyugalommal felelt nekik:</p>
<p>– A béke már el van határozva.</p>
<p>Ponyatovszky szemeit elfutotta a vér, dühösen csapott kadjával a
földre, s öklével fenyegetőzve szólt a nagyvezérhez:</p>
<p>– Én tiltakozom az ellen királyom nevében.</p>
<p>– Én pedig tiltakozom a magam nevében, – szólt Devlet Giráj.</p>
<p>– A béke már meg van kötve, – ismétlé megilletődés nélkül
Baltadzsi.</p>
<p>– De arra tinektek nincs hatalmatok! – kiálta Ponyatovszky; – a
harcz az én királyom harcza is, és a tatár kháné, s nélkülünk ti
nem határozhattok; elárulhatjátok saját hazátokat, ha tetszik, mit
bánom én, vigyen az ördög; de az én hazámat és Devlet Giráj
országát nem adhatjátok el.</p>
<p>– Tudom. Azt hát nem adjuk el, – viszonzá Baltadzsi
szeliden.</p>
<p>Ponyatovszky dühösen fenyegeté öklével a kiája béget:</p>
<p>– Ozmán aga, ez a te munkád volt!</p>
<p>– Úgy van, az enyém.</p>
<p>– No, emlékezzél rám, majd mikor olyan rossz napod lesz, mint
nekem van ma, akkor gondolj rá, hogy ez meg az én munkám.</p>
<p>Azzal indulatosan hagyá el a sátort. Devlet Giráj még ott
maradt. Legalább olyan feltételeket akart a békekötésbe diktálni, a
miket a czár el ne fogadhasson.</p>
<p>Ő diktálta Omer effendinek a megalázó bevezetést, melynek minden
szava tőr és méreg. Asszóvot vissza kellett adni, Kamienska,
Gamara, Tighán várait lerontani, minden ágyút átadni a győztesnek,
Potkal és Berabás <span class="pagenum"><a name="Page_219" id=
"Page_219">-219-</a></span> kozákjairól lemondani, s a svéd királyt
országába bizton haza bocsátani.</p>
<p>Egy óra mulva Safirov és Seremetoff aláírottan hozták vissza a
békeföltételeket, a czár mindenbe beleegyezett; a két főúr kezesül
maradt a török táborban.</p>
<p>Déltájon csengő zenével s lobogó zászlókkal indult meg a czár
serege az utat nyitó török sereg előtt; ágyúikat, szekereiket
hátrahagyták, hátra a dicsőséget is, de előttük állt a jobb idők
reménye, a viszontorlás útja.</p>
<p>Midőn utócsapataik is kihúzódtak már a mocsár mellől, azon
pillanatban érkezik meg XII. Károly Benderből a török táborba, és
látja, mint menekül meg halálos ellensége a török sereg szemei
láttára.</p>
<p>A kétségbeesés haragjával ront a király a nagyvezér sátorába, ki
szép nyugodtan sakkot játszik Ozmán agával.</p>
<p>– Mit cselekedtél, őrült ember!? – kiált Baltadzsira.</p>
<p>– Békét szereztem az országnak, – felel ez csendesen rokkirozva.
– Mert meg van írva, hogy jobb a sovány béke a kövér háborunál.</p>
<p>– Vagy őrült vagy, vagy gazember, vagy mind a kettő! – kiált
Károly, s dühösen veti magát a szofára, melyen a nagyvezér ül, s
elnyújtva csizmás lábait mellette, készakarva belekeveri egyik
hosszú lovagsarkantyúját a vezér selyem kaftánjába, s akkor egy
nagyot hasít rajta; a nagyvezér észre sem látszik azt venni.</p>
<p>– Mit nem tehettél volna! – szól indulatosan járva alá s fel a
sátorban a király. – Elfoghattad volna a czárt egész seregével s
foglyul vihetted volna Sztambulba.</p>
<p>– <i>Ki kormányozta volna távollétében országát?</i> – szól erre
Baltadzsi, s feleletével oly dühbe hozza a királyt, hogy az
felrúgja a sakkot s mindenféle válogatatlan czímekkel megrakva a
nagyvezért, lovára veti magát s visszanyargal kiséretével együtt
Benderbe.</p>
<p>A mufti a namazátra hívja a sereget, a nagyvezér főuraival
nyugodtan megy imádkozni s mosakodni. <span class=
"pagenum"><a name="Page_220" id="Page_220">-220-</a></span></p>
<p>Másnap mindjárt visszafordult seregével Edrene (Drinápoly) felé!
Midőn oda ért, szemben találá a főkamarást, Mohammed agát. A
szultán üdvözletét hozta számára és a tiszteletkaftányt. Baltadzsi
megnyugodva hajtá fejét álomra. A békekötést ime a szultán is
helyeselte. Reggel aztán ismét eljött hozzá a főkamarás s tudtára
adá, hogy a kötött béke miatt hivatalából le van téve s számüzetett
Lemnosz szigetére. Az üdvözletet és tiszteletkaftányt csak azért
kapta, hogy annál keserűbb legyen a büntetés.</p>
<p>Ozmán agát és Omer effendit lefejezték, kincseik közt
megtalálták Katalin gyűrűjét és a svéd és szász nyomatú pénzeket.
Tehát az előbbire nagyon hamar elkövetkezett a rossz nap, melyben
Ponyatovszky mondására visszaemlékezhetett.</p>
<p>Baltadzsi alig érkezett meg Lemnoszba, midőn valami különös
betegség érte utól. Végtagjai elkezdtek megmerevülni, és semmi
orvos nem segíthetett baján.</p>
<p>Egy napon, hogy felvidítsák, szolgái vidám népdalokat énekeltek
előtte, s midőn kérdezé, hogy ki szerezte azokat, mondák neki, hogy
Mizzri volt az, a ki e szigeten halt meg és itten van
eltemetve.</p>
<p>– Úgy bizonyára nem soká én is meg fogok halni, – nyögé
Baltadzsi, s kérte szolgáit, hogy halála napján emeljék fel a követ
Mizzri sírjáról s fektessék őt is oda.</p>
<p>Ez nemsokára bekövetkezett. Baltadzsi egy napon végkép
megmerevült. Szolgái, végkívánata szerint, felemelték Mizzri
sírkövét, s íme annak tulsó lapjára ezen szavak voltak írva:</p>
<p>«E sírban fog egykor nyugodni Baltadzsi Mohammed; ezt jelenté ki
nekem a Mehdi! – Mizzri, a költő.»</p>
<p>És abba a sírba tették Baltadzsit, hogy igaza legyen a
Mehdinek.<a name="FNanchor_3" id="FNanchor_3"></a><a href=
"#Footnote_3" class="fnanchor">3)</a></p>
<hr class="chap" />
<p><span class="pagenum"><a name="Page_221" id=
"Page_221">-221-</a></span></p>
<div class="chapter">
<h2>BOKÁCZIUS KALANDJAI.</h2>
</div>
<p>Előrebocsátom, miszerint nem azon Boccaccióról van szó, ki a
tizenharmadik század szerelmes hölgyeinek és ifjainak oly meztelen
kalandokat regélt, hanem egy tisztességes polgár hazafiról, ki
Bocskay fejedelem idejében akarata nélkül is históriai személylyé
vált furcsa kalandjai által, a miknek épen felöltöztetés volt a
keserve.</p>
<p>Én még mint norimbergi diákra emlékezem reá.</p>
<p>Hiszi valaki vagy nem hiszi a lélekvándorlást? az nekem mindegy:
elég, hogy én tudom, miszerint ezelőtt kétszáz esztendővel igen
gazdag úrfi voltam, a kit kiküldtek külföldre tudományokat bevenni;
de biz én nem tanultam semmit, nem is tettem soha semmi okosat
egész akkori életemben, sőt még azokat is kicsúfoltam, a kik
magukat fárasztották hiába, nem volt nagyobb gyönyörűségem, mint ha
a tudósok parókáját telerakhattam kollancscsal, s egy szép lovat
vagy egy agarat nem adtam volna valamennyi európai könyvtárért. E
bűnös életmódért halálom után eléggé meg is lakoltam; kétszáz
esztendeig laktam, mint kopogó szellem, egy asztalfiókban, mely egy
ideig egy delnő pipereasztalát képezé, ki naponta hat óra hosszát
ült előttem, új arczot készítve magának, s le-leöntözött véletlenül
szagos olajjal és kendőző vizekkel, a szellemek pedig minden
illattól irtóznak. Az aggnő halála után fölkerültem a többi
bútorokkal együtt a padlásra, s <span class="pagenum"><a name=
"Page_222" id="Page_222">-222-</a></span> megint sok esztendeig
egyedül laktunk ott a szuhokkal és szellemekkel, innen egy
becsületes zsibárús boltjába hajigáltak le s újra befestettek
terpentinnel, húsz esztendeig ütötték rajtam a kártyát s verték
hozzám a seres poharakat egy csapszékben, végre eltört az egyik
lábam, az asztal szétmállott, tűzre rakták, így szabadultam ki
belőle. Bűnhődésem tetőpontját azonban csak most kezdem eléregetni,
a midőn itt ülök az íróasztal mellett és írok és olvasok és gyötröm
magamat annak a találgatásában, hogy az ábéczé harminczkét betűjét
hogy lehessen mindennap más meg másféleképen összehányni, mely
gonosz mulatságot épen úgy kikaczagtam hajdan, mint most
kikaczagnak engem mások.</p>
<p>De ne beszéljünk az én születésem előtti dolgokról. Különben is
akadhat ember, a ki azt mondja, hogy fele sem igaz ezeknek.</p>
<p>Csak nagyobb hitelesség végett hoztam föl, a midőn Bokácziust le
akarom írni, ki azon időben norimbergi diák volt.</p>
<p>A diák nevezet és fogalom kezd lassankint eltűnni a föld
színéről, mint a troubadourok és lovagoké, pedig kár érte. Most
legfölebb arról ismerjük meg a diákot, hogy nagyon hangosan beszél
a kávéház előtt, s azon versenyez, hogy ki hány vajas szarvacsot
tud megenni fogadásból? Azon időben szép volt diáknak lenni. Szűk,
testhez álló öltözetet viseltek, térden és könyökén kihasogatva,
hogy a nyílásokon a finom patyolat ing kilássék. A hosszú, vállig
érő hajon kicsiny kis gömbölyű süveg székelt, melyet saját ügyesség
bírt csupán a fejen megtartani, hogy le ne essék, abba hosszú
színes toll volt tűzve – nem íráshoz való, – a derekát szorító
övről egyfelől a kalamáris lógott alá, másfelől meg a jó egyenes
kard, s ha így kiment a diák az utczára, még a gyaloghintók is
kitértek előle, mikor pedig esténkint tíz-húsz összefogózva
végigment a norimbergi utczákon, erősen dalolva, a jó filiszterek
messziről <span class="pagenum"><a name="Page_223" id=
"Page_223">-223-</a></span> siettek eleve becsukni ablaktábláikat,
részint becses ablakaikat, részint szép leányaik szemeit féltve az
igézettől. A mi pedig mint testület illeti a diákságot, az
határozottan első rangot foglalt el a városban; voltak ugyan
ellenséges statusok, mint a mészáros-czéh, a dragonyos-ezred és az
éji őrök, kik a fensőbbséget kétségessé tenni törekedtek, de a
nemes ifjúság mindannyiszor győzedelmesen tért meg a vitából, s a
kik a párisi Sorbonne történetével is ismerősek, tudhatják, hogy ez
a collegium még a politikai mozgalmakban is mint nagyhatalmasság
van elismerve.</p>
<p>Nem is végezte azt a pályát hajdan az ember tizenhét éves
korával; meglett férfiakat számlált a testület, kik szakállt,
bajuszt növeltek. Voltak tudományokban telhetetlen férfiak, kik
harminczéves korukig jártak az akadémiákra, s különösen a
magyarországiak voltak korra s szakállra nézve kitünőek, mert
nálunk szokás volt előbb végigtanulni a tizenhat iskolát Patakon
vagy Nagy-Enyeden, s a kitünő tanulókat úgy küldték aztán gazdag
patrónusok külföldi akadémiákra; valamint a gazdagabb családok
úrfiait is kegyes tutoraik, a kik odahaza épen nem akartak tanulni;
a miből aztán egy igen gyűlöletes példabeszéd támadt, a mit én itt
restellek előhozni. Egyikünk-másikunk magára vehetné.</p>
<p>Valami phlegmatico-melancholicus állatról van tudniillik szó,
melyet, ha ide- vagy odahajtanak is, hasonlatos állat marad; diákul
inkább elmondhatom, úgy nem érti meg minden ember: «ökröm dederunt,
szamarum tulerunt».</p>
<p>Azonban mindez csak allegória, mely a mi hősünket legkevésbbé
sem illeti, mert először egyike volt a legfiatalabb tanulóknak,
másodszor pedig a legtartósabb emlékezetű ifjú, a kinek reggeltől
estig könyv nélkül megtanulni Ortelius redivivust annyi volt, mint
nekem egyet innom a tudós férfiú egészségére, s írása vetekedett
szépségére Franciscus de Páviáéval, a ki Fust uramat <span class=
"pagenum"><a name="Page_224" id="Page_224">-224-</a></span>
utczahosszat kergette, kő helyett foliánsokat hajigálva utána, a
miért a könyvnyomtatás ördögi mesterségének föltalálásával elvette
a szépírászok angyali kenyerét.</p>
<p>A szépírászat ebben az időben már nagyon hanyatlófélben volt, a
miért méltán szenvedélynek nevezhetni, ha valaki még annak
fentartásán törekedett, mint tevé Bokácz, kinek nevéhez a latin
ius-végzet különös megbecsülésénél fogva ragadt, a tudományos világ
mintegy érdemrendet tűzvén az által a magukat kitüntetők emlékére,
melyet hazánkban is több család mind e mai napig visel, mint a
Véghelius, Fabricius, Fehedius et cætera.</p>
<p>Itt ismerkedett meg a derék tanuló egy ifjú magyar nemessel, ki
őt szelíd, tiszta lelkéért nagyon megszerette. A magyar ifjú rossz
gazda volt, sokszor került zavaros állapotba, Bokáczius ilyenkor
nemcsak, hogy megosztá vele csekély összegét, mit tanításaiból
szerzett, sőt úgyszólván magának nem tartott meg semmit.</p>
<p>A magyar ifjú sem feledé el a vett szívességeket, hanem
iparkodott azokat mind tettel, mind szeretettel visszapótolni.
Bokáczius kisegíti barátját az akadémiai vizsgálatokon a
scriptores, az auctores ismeretével, a jó barát viszont őt segíti
ki a csetepatéknál ökölnek s a háromélű kardnak tudományával; a jó
barát tudott hatalmas, merész eszméket a rigorosumokban föladott
thémákra, Bokáczius pedig gyönyörűen ki tudta azokat dolgozni
latinul és görögül kettőjük számára. A magyar fiúnál erős volt a
szív s a kar, Bokácziusnál az ész és a nyelv; ilyenformán egymás
hiányait kölcsönösen kipótolták, a mit az egyik nem tudott, tudta a
másik, s mint rendesen szokott lenni ellenkező véralkat, hajlam s
tehetségekkel bíró embereknél, csaknem elválhatatlanok lőnek
egymástól.</p>
<p>Midőn a magyar fiú szünnapok alkalmával hazáját meglátogatni
tért, Bokácziusunk oda is követé. Ott az <span class=
"pagenum"><a name="Page_225" id="Page_225">-225-</a></span> idegen
ifjú beleszeretett a szép Magyarországba, különösen pedig annak egy
szépséges leányába, a ki testvére volt az említett jó barátnak.
Hajh, ha ez is úgy szeretné őt, mint bátyja.</p>
<p>Lelkesítő borozás közben ott az ősi várkastélyban gyakran
előfordult a szó Magyarország sorsáról, mely a külföldet annyiban
érdekelte akkor, hogy a legerősebb villongások azon időben folytak
a reformatio ügye miatt; beleszóltak svéd s németalföldi
fejedelmek. Bokáczius ilyenkor annyira el hagyta ragadtatni magát,
hogy vérét, lelkét, mindenét fölajánlja azon honért, melyben
egyetlen barátja született, s kivált a hon legszebb virágai
egyikéért, a szép Ilonkáért.</p>
<p>Ilonka sokkal szebb volt napfénynél, mint holdvilágnál, piros
arczát inkább rendelé az ég mosolyogni, mint ábrándozni, nem is
értett a lantveréshez, mint bájos Westphalia tündérdelnői, kik az
erkélyre kiülnek, és úgy pengetik a guitárt, hogy hólyag támad
ujjaik hegyén bele; de tudott kenyeret sütni, olyat, a milyenhez
hasonlót Bokácz sohasem ízlelt.</p>
<p>Pedig végigette egynéhány nemzet kenyerét, ismerte a híres
prágai zsemlyéket, a mik ha megszívósodnak, nincs az a Sámson, a ki
egyet kétfelé bírjon repeszteni; birkózott a sléziai hosszúkás,
fényes hátú brugókkal is, miknek béle olyan tömött, mint a jóféle
agyag; kóstolta a berlini biklát, ezt a diákoknak sóval és
köménymaggal hintett ideálját, mely közepén föl van hasítva, s
kétfelé fordítja az oldalait szépen; s bámulni tanulta otthon
ünnepek alatt a tejjel sütött kenyeret, melynek beléből kevés
phantasia mellett rögtön gombóczot lehet göngöríteni; – de mik
voltak mindazok a magyar kenyérhez képest!</p>
<p>Micsoda a magyar kenyér a világ többi kenyerei között? A mi a
classicitas az irodalomban. Az egyszerűség, jó izlés, nemesség és
művészet remeke az. Már rátekinteni is csupa gyönyör; kellemesen,
mint egy <span class="pagenum"><a name="Page_226" id=
"Page_226">-226-</a></span> napsütötte halom, melyen a grácziák
honolnak, domborul magasra, féloldalán piros és sárguló hasadásra
nyílva, hogy szintúgy mosolyog, mintha azt mondaná: «én vagyok az
Isten igazi áldása». Ha kezedbe veszed, könnyű és rengő, a karéjt
szelő kés csak úgy ropog benne, ha fölnyitod, orrodat fölüti az
édes illat, mely életet s boldogságot párolog arczodra; hófehér
belét szétfoszthatod, mint az asbestet, s mégis oly tömött az, hogy
hézagot nem találsz benne; és ha megkóstolod, abban több ízt
találsz, mint az ananászban, s nem panaszkodol az úrra, mert az
mindennél jobb… Óh, a magyar kenyere nagyon jó! Talán azért is
szeretnek bennünket olyan nagyon?</p>
<p>Nem mondom, hogy a derék Bokácznál is csupán ez volt az eset; ő
legelső dolognak tartotta Magyarországon Ilonka szép szemeit,
mosolygó orczáját, úrtalan szívét; de azután következett rögtön az
Ilonka keze sütötte kenyér, hely maradt még elég azután is a derék
ifjú szívében a jó esperes és lelkész urak, a szabadelvű mágnások s
egyéb szeretetreméltó személyek számára.</p>
<p>Arról azonban ő nem szólt semmit, Ilonka pedig még annál
kevesebbet, hogy mit gondolnak magukban egymás felől? hanemha
nyilatkozatnak lehetne venni azt a piros, zöld és fehér lószőrből
fonott gyűrűt, melyet Bokácz fonott nagy mesterséggel Ilonka
számára, névbetűket és sziveket formálván azon csudálandó
művészettel, s melyet Ilonka nem sajnált szép ujjaira fölpróbálni,
a mikről senki sem mondta volna, ha ránézett, hogy kenyeret is
tudnak dagasztani, olyan finomak és gyöngédek voltak.</p>
<p>A szünnapok végeztével a két ifjú ismét visszautazott
Norimbergbe, Ilonka egy kicsit megsiratta őket – azok a könnyek
egyébiránt bátyjáért is hullhattak, – s azután elmult egy pár
esztendő, a mi idő alatt sokkal több sóval ették a magyar kenyeret,
a kiknek volt: ha ugyan igaz, hogy az emberek könnyeiben só van,
<span class="pagenum"><a name="Page_227" id=
"Page_227">-227-</a></span> s ha igaz, hogy az emberek könnyeznek,
mikor szomorkodnak.</p>
<p>A magyar ifjú azalatt visszatért hazájába, s onnan nem egyszer
küldözött levelet elmaradt barátjának, a mi azon időben valamivel
több áldozattal járt, mint a mióta Thurn és Taxis herczegség
gondoskodik a levelek ide s tova szállításáról.</p>
<p>Akkor még Magyarországon a czigány járt levéllel egyik falutól a
másikig; messze földre társzekerektől lehetett küldeni izenetet,
kik gyapjut – mit szállítottak egyik országból a másikba;
atyafiságos dolgokban az ember maga ült szekérre; ha pedig nagyon
sietős ügye volt, lovas embert tarisznyázott föl, s kezébe adva az
útirendet, úgy szállítá odább a czéduláját.</p>
<p>Egy öreg félszemű hajdúja volt Ilonka testvérének, a ki
hébe-hóba levelet hordott urától Bokáczhoz. Katona volt a fiú
hajdanában, azért ismerte a járást: el is poroszkált napjában
tizenkét óra hosszat a nyeregben, hozzá volt már szokva.</p>
<p>Ez a félszemű ficzkó volt a legkedvesebb tünemény Bokácz előtt;
mert ez hozott izeneteket a kedves jó baráttól, s ez mondhatott
volna tudósításokat Ilonka felől is, ha lett volna bátorsága
Bokácznak felőle kérdezősködni. De ehhez rendesen csak akkor jött
meg a mersze, mikor a félszemű posta kilovagolt a kapun.</p>
<p>Egy napon ismét beállít a szokott posta a maga zöld
kaczagányában, sárga, rézsarkantyús csizmával s piros csákós
süvegével, s általadva Bokácznak egy bagariabőrbe varrott s
lepecsételt csomagot, elmondá neki nagy súgva ura izenetét: «hogy
tudniillik ezen csomagot, melyben írás vagyon, de titkos, rögtön
vegye magához, s a nélkül, hogy valakinek szólna felőle valamit,
menten vigye el Amsterdámba, a költség itt van hozzá az erszényben;
hanem jól vigyázzon magára, nehogy az úton elfogják, mert
veszedelmes írások vagynak ama tokban, melyek a svéd királynak
szólnak magyarországi <span class="pagenum"><a name="Page_228" id=
"Page_228">-228-</a></span> uraktól. Ha pedig elfogják, reá ne
valljon a küldőkre. Aztán a kisasszony is izent valamit.»</p>
<p>Bokácziusnak ez az utolsó szó valamennyi előbbit mind kiverte a
fejéből.</p>
<p>Kérdeni sem merte, hogy vajjon mit izenhetett őneki a szépséges
Ilonka?</p>
<p>De elmondá ezt a félszemű Ámor kérdezetlenül is.</p>
<p>Azt izente, hogy ne fogadja el kegyelmed ezt a megbízást
bátyjától.</p>
<p>Bokáczius még inkább hüledezett.</p>
<p>Mert azt állítá, hogy kegyelmed ezáltal veszedelembe jöhet, és
azt ő nem akarja.</p>
<p>Bokácziust csak ez a szó tette hőssé. Hiszen a veszélylyel
bátran daczolásra semmi sem olyan jó ösztön, mint annak a tudása,
hogy van egy imádott lény, a ki őt most félti, a ki érte remeg,
imádkozik, ki őt reszketve várja vissza, s a büszkeség örömével fog
reá gondolni, ha majd bátran keresztültörve minden bajon,
diadalmasan visszatér!</p>
<p>Most már Bokáczius, ha eddig ingadozott, elvállalta a veszélyes
megbizást.</p>
<p>Tanuságot kellett tenni azon nő előtt, a kit szeretett, férfiúi
bátorsága felől.</p>
<p>Szép titokban lovat vásárolt, azon elment a határig, ott lovát
hátrahagyva, gyalog került a mocsárok felé, hogy a határőrök észre
ne vegyék; de épen e fölösleges óvatosság által jutott a
kerülgetett veszedelembe, mert a kalauz, ki a határig elvezette,
gyanút kapott, s visszatértében jelentést tett felőle; ilyenformán
a jámbor Bokácz csak azon vette észre, hogy minden oldalról üldöző
lovasok közelednek feléje, a kik elől lehetetlen volt gyalog
menekülnie.</p>
<p>E szorongatott helyzetében arra a gondolatra jött, hogy a
magával hozott bőrtekercset fölszakítva, a benfoglalt iratot
kivette belőle, s elolvasta annak tartalmát. <span class=
"pagenum"><a name="Page_229" id="Page_229">-229-</a></span></p>
<p>Bizonyos lehetett felőle, hogy ha azt megkapják nála, már akkor
a fejétől búcsút vett.</p>
<p>Mai világban könnyen segíthetett volna magán, mert egy szál
dörzsgyufával meggyújthatta volna az egész iratot, de még ezt ekkor
a tűzkő s kova pótolta, azzal pedig nem megy oly gyorsan a
lánggerjesztés. Kétségbeejtő szorongatásában tehát mit tehetett
egyebet, mint hogy széttépte apróra az egész irományt, s megrágván,
lenyelte. A kik tudják, milyen szilárd alkatrészekből állt a
papiros ezelőtt néhány száz esztendővel, bizonyára nem fogják tőle
irigyelni ezt a vendégséget.</p>
<p>Alig gyűrhette le az utolsó falatot, a midőn üldözői utólérték,
kik is menten megfogták, megkötözék, s minden emberi eszközökkel
gondoskodtak róla, hogy ártalmatlanná tegyék, úgy vitték aztán egy
ló hevederéhez kötve vissza valamely magas kősziklai várba, ott
volt egy magas spanyolszakállú castellanus, ki Bokácziust személy
szerint ismeré, épen nagybátyja lévén azon filiszternek, a kinél
Norimbergben szállásolt; tehát ez előtt még csak el sem tagadhatá
magát.</p>
<p>A spanyolszakállas nagyon örült, a midőn Bokácziust ilyen szép
állapotban, keze, lába meglánczolva, megpillantá, s azon reményét
fejezé ki, miszerint igen sokáig lesz egymáshoz szerencséjök.</p>
<p>Bokácziusnak volt annyi esze, hogy magát mindenekben ártatlannak
vallja, a mint hogy nem is találtatott nála legkisebb bizonyítványa
is valamely vétségnek, annálfogva olyan képet csinált minden
kérdésre, mint a ki el nem tudja gondolni, hogy miért fogták el
sétálása közben.</p>
<p>A castellanus sokat tartott arra, hogy őt spanyolnak tartják
(Sziléziában született), nem volt elég, hogy ezt a kifejezést a
képébe fölvette, hanem a mikor lehetett, belemennydörgött egy-egy
spanyol kifejezést a német beszédbe, ugyanazt gyöngébbek kedvéért a
folyó nyelvre is lefordítva s értesítve az embereket mindenről, a
mi Spanyolországban szokás. <span class="pagenum"><a name=
"Page_230" id="Page_230">-230-</a></span></p>
<p>– Ah, ah, mia vida, a tagadás könnyű, de a vallatás sem nehéz.
Én voltam tíz esztendeig Spanyolországban, Corduában, Valenciában,
Estremadurában: ustedes habla el espanol? non? nem beszél
spanyolul? Kár! könnyebben megérthetnők egymást. Fabe um? tudja ön:
hogy Spanyolországban hogy szoktak a makacs fegyenczekkel tenni, a
kik vallani nem akarnak? Semmi sem egyszerűbb. Vestir a la Moda;
felöltöztetik őket divat szerint, spanyol divat szerint. A kik nem
akarnak az inquisitio előtt mantener conversation – beszédbe
ereszkedni, azokat felöltöztetik spanyol öltözetbe. Ez igen szép
öltözet; először is jön a kalpag, el sombrero, igen egyszerű dolog
ez, egy vékony szíjjal körülkötik az ember fejét szorosan, akkor
egy gömbölyű pálczát alája dugnak s elkezdik lassankint tekerni a
szíjat. Biztosítom önt kedvesem, hogy öt csavarintásnál senki sem
bír többet kiállani, az határos a pokolbeli kínszenvedéssel: a
hatodik okvetlen gutaütés. Hanem ez csak tréfa, a csizmák, a
spanyol csizmák sokkal komolyabb eszközök, mert a velük élés
sohasem megy a halálig. A két térdét, kedvesem, négy deszka közé
szorítják, akkor a két középső deszka közé egy vékony éket vernek
kalapácscsal, ha nem használ ez, vernek utána másodikat, harmadikat
egész tizenkettőig. Ez igen kritikus mulatság. Mondhatom önnek,
sokszor láttam Spanyolországban; megátalkodott eretnekek esküvel
állíták az ötödik-hatodik éknél, hogy az elkárhozottak minden
kínszenvedése nevetség az övéikhez képest. De mindez bagatella, mia
vida, mesedolog, csekély dolog. A spanyol mente a legtökéletesebb
mindazon eszközök közt, miket a fölvilágosítás könnyebb
eszközölhetése végett föltaláltak. Ez, caro amigo, nyers
bivalybőrből van varrva, mely épen ráillik a vallatott egyéniségre:
pontosan, tökéletesen, mint a leggavallérosabb dolmán. Ezen
öltözetben odaállíttatják a vallatottat egy erősen befűtött
kemencze mellé. Tudja ön: <span class="pagenum"><a name="Page_231"
id="Page_231">-231-</a></span> ez a legleleményesebb eszme. A mint
a melegség a nyers bőrt áthatja, az kezd összehúzódni, mindig
jobban-jobban összezsugorodik, az egész testet lassankint
összeszorítja, minden erecskét, minden izmocskát nyom, teker,
facsar; ugy-e bár, kedves barátom, ez a legeredetibb öltözet, a mit
Spanyolországban viselnek?</p>
<p>A jó Bokáczius mindenféle színt váltott e gyönyörű elbeszélés
alatt, s a hideg veríték csorgott alá homlokán az elsorolt
kínzószerek puszta elképzelésére.</p>
<p>– No no, kedves kis barátom, – szólt a nemes castellanus,
megveregetve az ifjú orczáját, – remélem, hogy az egész moda
espánéval nem leszek kénytelen önt megismertetni. Az inquisitio
főnöke ő méltósága tíz nap mulva érkezendik meg, azalatt úgy
hiszem, megerősül önnek emlékezőtehetsége, hogy a mit most nem tud
még, akkor pontosabban fogja elmondhatni: küldői nevét, szándékát s
más egyebet. Az ideig majd egy csendes kis külön szobácskát
rendelek ön számára, una camara hermosa, a hol gondolatait
rendbeszedheti.</p>
<p>A jó Bokáczius szive nagyon megkeseredék e szavakra. Tehát tíz
nap mulva az inquisitio elnöke megérkezik, akkor őt felöltöztetik
spanyolnak; nem volt pedig egészen bizonyos felőle, hogy jól fog-e
neki illeni ez az idegen öltözet.</p>
<p>Annyit azonban szentül föltett magában, hogy magyarországi
barátait el nem árulja.</p>
<p>Csupán egy segítség létezett rá nézve; – megölni magát éhen.</p>
<p>Erre tíz nap elég lesz; a szándékról nem kell senkinek megtudni
semmit, a meredek toronyablakban egész nap szoktak játszani a
verebek és vadgalambok; Bokácziusnak minden két napra adtak egy
kenyeret, azt a kenyeret ő szépen apróra elmorzsázva, kihintette
tömlöcze sűrű rostélyzatán; az ég madarai eljöttek érte, elhordták
szépen; sohasem tudta meg a tömlöcztartó, hogy a fogoly nem maga
fogyasztotta azt el. <span class="pagenum"><a name="Page_232" id=
"Page_232">-232-</a></span></p>
<p>Két nap így pazarlá el kenyerét. Nem is igen sajnálhatta azt a
kemény, keletlen, ragadós süteményt, a mitől ólomgörcsöket kap az
ember.</p>
<p>Harmadnap legkínzóbb kezdett lenni ránézve az éhség, legkisebb
idege szenvedni látszott alatta, agyát lassankint kerülgeté a véres
düh, a mikor az élő állat kezdi elveszteni lelkét s ösztönt kap
önmagát megmarni, a mikor a legtermészetellenibb tárgyak
étvágyingerlően tünnek föl előtte, s elrabolják álmait.</p>
<p>Pedig erősen föltevé magában, hogy még sem fog enni, hisz ez a
dühödési kín csak a harmadik, negyedik nap tart az éhhalálnál,
később aztán elveszti az idegzet küzdési erejét, a simpathicus
rendszer kiszárad, a görcsöket halálos lankadás váltja fel, s
egyszerre csak eláll a lélegzet, és akkor mindennek vége van.</p>
<p>Midőn jött a porkoláb harmadnap a kenyérrel, Bokáczius mondta
neki, hogy csak tegye le mellé és távozzék. Addig, míg a porkoláb
el nem ment, hozzá sem nyúlt a kenyérhez. Akkor odavitte azt az
ablakhoz, s megtörte, hogy elmorzsolva kiszórja a rostélyzaton; egy
pár galambka ott turbékolt már a párkányon, várva a szokott
étetést.</p>
<p>De mily kisértő meglepetés várt Bokáczra, a mint a kenyeret
feltörte! ez nem azon ragadós, gyúratlan vakarcs volt, a minővel
eddig táplálták; ugyanazon barna agyag bár, de oly friss, puha
sütemény, a minőt csak messze-messze innen tudnak készíteni, a
kenyér haja ropogós s pirkadó gyürkére hasadozott, bele
összenyomható és újra szétdagadó, illata kedvesebb az ambróziánál!
És ő már két nap óta nem evett…</p>
<p>A hidegláztól reszketve morzsolá szét a kezébe vett darabot s
kihinté azt a rostélyon.</p>
<p>A mint így őrjöngő sietséggel iparkodott a csábító süteményt
elpusztítani, egyszerre egy gyűrű akad a kezébe, mely a foszló
kenyérbe volt sütve.</p>
<p>Ugyanazon gyűrű volt az, melyet ő kötött háromféle <span class=
"pagenum"><a name="Page_233" id="Page_233">-233-</a></span>
lószőrből, ugyanazon névbetűkkel és különféle czifrákkal… Mi
csodálatos úton jött ez ide?</p>
<p>Bokáczius azt hivé, hogy csak álmodik.</p>
<p>Nagy sietve szakítá most szét az egész kenyeret s ím egy
összegöngyölt papirosba rejtett ráspoly hullott ki belőle.</p>
<p>A papirtekercset fölbontá, s e sorokat olvasá benne:</p>
<p>«Kedves Bokáczius! Te nem fogadtál nékem szót, hanem bátyámnak,
s ime ilyen kellemetlen állapotba hoztad magadat. Már most engedd,
hogy innen kiszabadítsalak. A mint megtudtam, hogy elfogtak, rögtön
elindultam kitudni, hová vagy bezárva? s akkor beszegődtem
konyhaszolgálónak ezen várba. Most vedd hasznát ezen ráspolynak,
melyet kenyeredbe sütve küldök, hogy ablakod vasait átfűrészeld.
Két éjszaka e munkával készen lehetsz. Holnapután kenyeredben egy
hosszú kötelet fogsz kapni, melyen tornyodból a mosókonyha
kéményéig leereszkedhetel, onnan aztán az én gondom lesz téged
tovább megszabadítani. Isten legyen veled, kivánja Ilonka.»</p>
<p>Bokáczius ezer érzelmen ment keresztül. Ilonka ily merész
önfeláldozásra volt képes ő érte! Tehát Ilonka szereti őt. És minő
szerelem az! Konyhaszolgálónak szegődni féltett foglyáért, aljas
munkákat vállalni, hogy őt megszabadítsa; szabadság, szerelem! Két
legboldogabb eszméje az emberi szívnek; – nem is lehet rossz néven
venni Bokácziustól, hogy míg e két édes eszméről gondoskodott,
csaknem egészen elkölté a puha kenyeret, tudtán kívül, s csak akkor
vette észre magát, mikor már a puszta héja volt a kezében. No ezt
elteheti holnapra.</p>
<p>Most újra visszatért minden életkedve. Alig várhatta az
éjszakát, hogy szabadulási munkájához foghasson, s reggelre készen
volt az egyik vassal. Olyan szépen elfűrészelte azt a fal mellett,
hogy észre nem lehetne venni. <span class="pagenum"><a name=
"Page_234" id="Page_234">-234-</a></span></p>
<p>Harmadnap csak estefelé érkezett a porkoláb az igért kenyérrel:
de iparkodott késedelmét kimenteni a fogoly előtt, hogy a
konyhaszolgáló nem süthette ki a rabkenyeret előbb, mert az
inquisitor számára kellett kenyereket sütnie, sokat, a ki nagy
kisérettel érkezett meg a várba.</p>
<p>No, itt ugyan legfőbb idő a menekülésre.</p>
<p>A toronyablakból is hallhatá Bokáczius, hogy a porkoláb igazat
mondott; a várudvaron lármás őrség jött-ment; beszélgetett és
csörtette kardját.</p>
<p>Késő éjszaka lett csak egy kis csöndesség a várban. Csak akkor
merte a kenyeret feltörni és a kötelet elővenni.</p>
<p>Ebben a csöndben úgy tetszett Bokácziusnak, mintha valami
ismerős kedves hang oda alant egy sokszor hallott magyar népdalt
énekelne; ez a kedves leányka lesz, ki a menekülő foglyot ez által
akarja értesíteni, hogy ha toronybörtönéből a hosszú pavillon
tetejére leszáll, a sok kémény közül az igazit válaszsza.</p>
<p>Hirtelen átráspolá az utolsó vasat is, mely még akadályára volt,
s megerősítve a kötelet a kiálló vashorgokban, gyorsan alácsúszott
rajta; – a háztető gerinczén óvatosan kúszva végig, behallgatózott
egyenkint minden kéményen. Ráakadt végre az igazira. Az alól
hangzott föl az ismerős dallam: «Rab vagyok, rab vagyok,
szabadulást várok»,</p>
<p>Egy pillanat mulva Ilonka lábainál hevert a boldog rab ifjú,
kormosan és füstösen, mint akárki, a ki kéményen keresztül
választotta az utat.</p>
<p>Ilonka nemcsak, hogy el nem sikoltotta magát, midőn a szerelmes
ifjú a kürtőből aláesett, hanem még arra is figyelmezteté, hogy egy
szót se szóljon, mert a mellékszobák tele vannak emberekkel; hanem
bízza egészen ő reá magát és addig, míg a várból ki nem jutnak, a
száját se nyissa föl.</p>
<p>Legelsőbb is helyezze el magát ebbe a nagy puttonyba.
<span class="pagenum"><a name="Page_235" id=
"Page_235">-235-</a></span></p>
<p>Bokáczius engedelmeskedett.</p>
<p>Ilonka azután felülre rakott egy kis szennyes ruhát, s azzal
fölvette a puttonyt a vállára.</p>
<p>– Az Istenért, – susogta Bokáczius, – nehéz leszek én a te
gyönge vállaidnak.</p>
<p>– Nem megmondtam, hogy egy szót se szólj! – súgott vissza a
lány, s kezébe véve a gömbölyű mosófát, megindult a konyhából ki a
várudvarra.</p>
<p>Olyan délczegen lépegetett, mintha egyéb teher sem volna vállain
ruhánál.</p>
<p>– Istenem! – sóhajtá Bokáczius, – megszakad gyönge termete.</p>
<p>Hogy a kapuhoz juthasson, az őrszobán kellett keresztülmennie.
Három muskétás akkor is ébren volt és kártyázott, azok megpillantva
a szép leánykát, elkezdtek vele kötődni.</p>
<p>– Mi a jelszó? – kérdé az egyik útját állva.</p>
<p>– Mit viszesz itt a puttonyban? – tudakozá a másik.</p>
<p>– Mit hát, – szólt parasztos enyelgéssel a leányka, – három
rabot, meg egy ágyút.</p>
<p>– Hohó, hugám! – szólt az egyik ficzkó, – tudod-e, hogy az a
parancsolat, hogy a mely leány itten keresztülmegy, annak egy
csókot kell adni vámba.</p>
<p>– No meg azt, és két ütleget, – válaszolt a leányka, s míg a
katona szép orczájáról elrabolta a csókot, ő meg jót húzott a
hátára a szapuló fával. Tetszett a ficzkónak mind a kettő. A jámbor
Bokáczius pedig szerette volna szétrúgni a puttony oldalát s
birkózásba elegyedni az egész század muskétással.</p>
<p>Nem is állhatta meg, hogy a puttonyból ki ne dörögjön, mikor
Ilonka kiszabadult onnan.</p>
<p>– Igazán megcsókolt az a gaz kölyök?</p>
<p>– Ugyan hallgass… Nem; csak a nyakamat.</p>
<p>Most a vén kapust kellett fölverni álmából.</p>
<p>– Hát te hová akarsz menni a várból? – dörmögött a vén medve,
midőn a sok csengetésre felébredt. <span class="pagenum"><a name=
"Page_236" id="Page_236">-236-</a></span></p>
<p>– Ruhát szapulni a patakra. No, csak nyissuk azt a kaput
szaporán. Nem érek rá kenddel enyelegni.</p>
<p>– Ki látta azt, éjfélben menni szapulni, he?</p>
<p>– Éjfél biz a kend lusta szemeinek! Elaludta a hajnali
harangszót. Ereszszen szaporán, így nem készülök el estig.</p>
<p>A kapus aztán nyájasabb lett, megczirógatta a leányka arczát,
megcsípte gömbölyű állacskáját, s beszélt néki szép hízelgéseket, a
minőket a vén katonák tudnak. Bokácziusnak pedig kedve lett volna
kidugni kezét a szennyes közül s belemarkolni a kapus deres
üstökébe és megrázogatni emberül.</p>
<p>– Nem nehéz ez a puttony? – kérdé a kapus nyájasan, – ne
segítsek a patakig vinni?</p>
<p>Ilonka hihetőleg a körmére koppintott a szapulófával az öreg
troubadournak, mert az nagyon teremtettézett valamiért, hanem
azután kinyitá a kaput a leány előtt, de esküvel állítá, hogy
vissza nem bocsátja reggel előtt.</p>
<p>A mint a váron kívül értek, Ilonka elkezdé lépteit gyorsítani,
pedig a lejtőn lefelé még nehezebb volt terhét emelni. Bokáczius
minden lépten kérte, hogy tegye le már. «Még nem lehet, még
meglátnak», felelt a leányka s lihegve, fogyó erővel haladt a
mellékútig, a hol a nagy hársfák elzárták a kilátást. Csak alig
birt már odáig menni, s a mint a legelső kőpadhoz ért, ott
összerogyott terhe alatt, s bizonyára Bokáczius igen helyesen
cselekvék, a midőn rejtekéből kikelve, karjaira emelé alélt
leánykáját, s úgy futott vele a határ végéig. Neki könnyebb volt e
kedves teher.</p>
<p class="center">*</p>
<p>Sok, igen sok idő mult el ez esemény után.</p>
<p>Bokáczius uram megvénült, megkorosodott, bölcs ember lett
belőle, derék családapa, és a mi legfőbb: Kassa városának főbirája.
<span class="pagenum"><a name="Page_237" id=
"Page_237">-237-</a></span></p>
<p>Lőn azonban, hogy a midőn Bocskay István, Erdély nagy fejedelme
elfoglalná felső Magyarországot, a jó Bokáczius ismét azon
helyzetbe találá magát, melyben évek előtt heidelbergi diák korában
volt.</p>
<p>A mit akkor kevés vérrel, gondtalanul, kalandvágyó lélekkel
tett, ugyanabba vágott újra nyugodt észszel, feleséges és biróságos
ember létére, s követte Bocskayt minden utaiban.</p>
<p>Micsoda idők voltak azok? és mik nem voltak? azt itt
rendetlenség volna emlegetni; annyi bizonyos, hogy Eger határáig
úgy hítták hazánkat, hogy Törökország, s mikor háborúba mentünk,
nem tudtuk, hogy ellenségeinket üssük-e vagy jóbarátainkat.</p>
<p>Hanem a mi Bokácziusunkra nem tartoznak a háború ügyei, ő csak
mint írástudó kisérte a fejedelmet, s a csatákból neki csak a
félelme jutott.</p>
<p>Hja, bizony az ember ötven éves korában nem érzi azt a
melegséget szive körül, mit 18 éves korában érzett, ha ágyú és
trombitaszót hall, kivált ha az ember családos és feleséges, és még
hozzá városbiró.</p>
<p>Egy napon meghivás érkezett a fejedelemhez a Budán székelő
nagyvezértől, hogy jőjjön le Pest alá, a nagyúr legújabb kegyelmét
átveendő.</p>
<p>A vele volt urak nagyon aggódtak a meghiváson. A török
diplomaták mindig ilyen tréfás úton szokták nyakukra nőtt
pártfogoltjaikat kelepczébe ejteni, s az már eléggé kitünt, hogy
Bocskay nem a törökök számára akarja elfoglalni Magyarországot.</p>
<p>A fejedelem nem félt semmitől, mint tudva van, még a péntek
naptól sem, s miután elhatározá, hogy a nagyvezér meghivását
elfogadja, kiséretéül épen azokat az urakat nevezte ki, a kik
legtöbbet figyelmeztették aggodalmaikra.</p>
<p>Hogy ilyenformán Bokáczius ki nem maradhatott a kiséretből, ezt
előre is gondolhatni, mert ha más féltette a fejedelem személyében
az ország ügyét, jó barátját, <span class="pagenum"><a name=
"Page_238" id="Page_238">-238-</a></span> saját bőrét, féltette azt
mind együttvéve Bokáczius, s igen szerette volna, ha őt a fejedelem
ebben a tisztességben nem részesíté, de a mire Bocskay azt felelte,
hogy «a kegyelmed nyaka sem drágább, mint az enyém», s menni
kellett.</p>
<p>Reggel felé felöltözének az urak, s lóra ülve a fejedelem oldala
körűl sereglettek, s úgy indulának meg Magyarország fővárosa felé,
mely akkor egyszersmind Törökország határvárosa volt.</p>
<p>A bizonytalan kimenetelű aggodalom borongott mindenki arczán, a
jó Bokácziusnak pedig nemcsak arczán, de még kalapján is, melyre
visszafelé tette föl a vitézkötést. Úgy is jó volt.</p>
<p>Útközben azonban, Bokáczius a fejedelem mellett lovagolván, az
történt, hogy az emberséges kassai biró paripája szüntelen
féloldalra farolna, ezáltal az egész úri menetben nagy
rendetlenséget mívelvén.</p>
<p>Darab ideig nem ügyeltek erre a félszegségre, míglen a fejedelem
maga megsokalván az alkalmatlanságot, meg nem szólítá
Bokácziust.</p>
<p>– Ugyan bizony, kegyelmed leszorít már az útról a lovával.</p>
<p>– A bizony, – szólt Bokáczius, maga is elismervén hibáját, –
nyilván ez is lelket lát maga előtt, mint Bálám paripája, s nem
akar odább menni.</p>
<p>A fejedelem azonban, ki az akkori időben nem tartá illendőnek, a
lelkekre magyarázni ki valamely földi tüneményt, addig vizsgálódék
Bokáczius körül, míglen észrevevé azon sajátságos okot, mely miatt
a kassai biró paripája mindíg féloldalt jár. A derék férfiú
tudniillik a nagy aggodalom közben reggel felöltözvén, elfeledett
mind a két lábára csizmát húzni, s míg a jobb lábát ama sarkantyús
paszomántos saruval fölfegyverzé, a bal lábán rajta feledte a
kecsegeorrú papucsot, s minthogy a ló oldalát mindig csak a
sarkantyúval döfögeté, annálfogva járt az féloldalt az úton.
<span class="pagenum"><a name="Page_239" id=
"Page_239">-239-</a></span></p>
<p>Ezt a galibát pedig ő maga észre sem vette, a míg a fejedelem
nevetve nem figyelmezteté reá.</p>
<p>E mulatságos véletlen azonban egyszerre derült hangulatba hozá a
többi urakat, minden baljóslat, aggodalom szétrepült a légbe
mindnyájok szivéből, az egy Bokácziust magát kivéve, a ki
irigylette otthon maradt fél csizmája sorsát s óhajtá, hogy bárcsak
a fejét is otthon feledhette volna.</p>
<p>A fejedelem és kisérői félelem nélkül léptek az oroszlán
barlangjába; egyik oroszlán a másikéba.</p>
<p>A mint Bocskay naplójában írt jegyzete bizonyítja, ő maga sem
volt róla bizonyos, hogy fog-e onnan visszatérni? de mégis elment a
meghivásra.</p>
<p>A török urak szertelen szivessége csak újabb erősség volt
Bokácziusnak félelmeit erősbíteni.</p>
<p>Nagyobb aggodalommal soha nem várták az ebéd végét, mint ő az
elfogadási ünnepélynél, a midőn a magyar uraknak kétszáz tál étel
fölhordását kellett végignézni. Csak végignézni, mondom, mert
egyrészről oly sebesen elhordták az orraik előtt az izoglánok, hogy
alig nyúlhattak hozzájok, másrészről pedig különös elhatározottság
kellett ez ismeretlen mivoltú ételek megkóstolásához, ilyenekhez
nem szokott embernek.</p>
<p>Bokáczius gondolá magában nagy elbúslakodva, hogy hiszen majd a
végén következik a fekete leves!</p>
<p>S valóban, a mint az ebédnek vége lett, mindegyik magyar úr háta
mögött megjelent két csausz s fölszólíták őket, hogy kövessék külön
sátorukba.</p>
<p>Ott fognak bennünket lenyakazni! gondolá magában Bokáczius, s
elszánta magát végső órájára.</p>
<p>A midőn pedig őt is egy külön sátorba vezették, ott a két kísérő
csausz elővett egy szép virágos zöld selyem kaftánt, nyuszttal
megbélelve, s azt felölté a jó Bokáczius dolmánya helyébe, olyan
jól illett reá, hogy még a földön is húzta a végét.</p>
<p>Így felöltözve visszavezették ismét a magyar urakat <span class=
"pagenum"><a name="Page_240" id="Page_240">-240-</a></span> a vezér
sátorába, kit-kit gyönyörűséges díszkaftánba öltöztetve; maga a
fejedelem is bíborköntössel volt felruházva, aranykoronával
fején.</p>
<p>Bokáczius lelke el volt ragadtatva a dolgok ily örvendetes
fordulatán, de csak akkor érzé ő mégis magát igazán boldognak, a
mikor egyszer hátat fordíthatott ennek a «pestises Pestnek», a hová
az ember testamentum-tétel nélkül be sem tehette a lábát.</p>
<p>Mindezen példából pedig csak az a tanulság, hogy a mi veszélyben
gyönyörűségünket találtuk ifjúkorunkban, ugyanaz vénségünkben nem
akar ízleni, akkor egy bottal is meg mertük támadni az elefántot,
most pedig az egér ellen is keztyűt húzunk. A kinek pedig szilárd
elvei vannak, az ifjan könnyű szívvel, vénen szomorkodva keresi föl
a fátumot, – de mégis fölkeresi.</p>
<hr class="chap" />
<p><span class="pagenum"><a name="Page_241" id=
"Page_241">-241-</a></span></p>
<div class="chapter">
<h2>NE NYULJ HOZZÁM.</h2>
</div>
<h3><i>I. A délibáb.</i></h3>
<p>Mikor az izzó róna «tengerről álmodik».</p>
<p>Egy felhő nincs az égen; a forró nyári nap hevétől
összerepedezett a föld és hol tavaszszal széles tócsák voltak, ott
most hófehér a felcserepedezett föld; kiverte a sziksó; környéke
ripacsossá taposva marhanyomoktól; egyetlen növény, mely körüle
tenyészik, a szikfű. A pusztai «Sírkút»-ból kiszáradt a víz. A
puszták fia megitatná belőle a lovát, de a fenekét éri a vederrel.
Ott átkozza magában a napot: azt a napot is, mely kiszítta a kútból
a vizet; meg azt a napot is, a melyen született. Egy ital vizet nem
kap messze földön a lovának.</p>
<p>Pedig körülötte hullámzik a tenger.</p>
<p>Egy végtelen óczeán, mely megszűkíti a láthatárt, s aztán elvész
az égben. Hullámokat vet, mintha sietne a földet körülkerülni,
olyan sebesen fut; olyan magas hullámokat, hogy ha hajó úsznék
rajta, annak csak földfeletti lények lehetnének az utazói.</p>
<p>Néha szemlátomást közelébb jön a hullámzó óczeán, látszik, hogy
nyeli el a távolban a házakat, kunhalmokat, a szénakazalokat.
Elönti az útjában talált várost: a tornyok, a háztetők meglátszanak
a víz tükrében visszafelé fordítva. A kunhalomból sziget lesz, mely
maga is úszik, libeg a hullám hátán; a tündérsziget árnyas erdők
hűsébe hivogat; s a tündér, a ki azt lakhelyéül <span class=
"pagenum"><a name="Page_242" id="Page_242">-242-</a></span>
választotta, ábrándos kedvében elkezd légvárakat építeni. Átlátszó
paloták körrajzai jelennek meg a tenger szinén, a súlyegyen minden
törvényei ellen, éleikre állítva, hegyeikkel fordítva lefelé
talapzat helyett. Ez a magyar alföldi délibáb.</p>
<p>Az egész ég valami sápadt opálszínben látszik izzani, s a nap
körül halavány fényudvar képződik.</p>
<p>1849 nyarán láttam egy ilyen tündérmutatványát a természetnek a
hortobágyi pusztán, a maga rendkívüli pompájában.</p>
<p>Mintha gúnyolni akarta volna álmainkat, úgy építette szemem
előtt a légvárakat egymás tetejébe.</p>
<p>A gólyát, mely a rónán átrepül, megnagyobbítja mesés
griffmadárrá.</p>
<p>Pálmaerdőket usztat felénk.</p>
<p>Egyszer aztán neki ered észak felől egy mérges forgószél, s a
mint az megérinti a délibábot, egyszerre szétomlik az egész
káprázat. A tenger eltűnik, a várak helyén ott állnak a boglyák és
kunhalmok. A tündérsziget helyett a pusztai kiszáradt kút. Az
őserdők összezsugorodnak hernyó-, sáskalepte fűzfákká, a tánczoló
torony egy helyben áll a távol láthatáron. S az ég még sárgább
lesz, mint azelőtt.</p>
<p>Alszik minden. Napsütötte éj van. Csak a tücskök billiói, ezek a
természet nihilistái, hirdetik a végtelent ellepő egyhangú
szavukkal, hogy minden semmiből lett és ismét semmivé lesz.
Segítnek hozzá.</p>
<h3><i>II. A két jegenye.</i></h3>
<p>Ha a hirhedett Messzelátó-csárda udvaráról széttekint az utazó,
maga előtt látja, nyugatnak elterülve, az ecsedi lápot, ezt az
óriási sötétzöld szőnyeget, melynek bársony hamvasságot ád a
rózsaszínben virágzó buja mocsári növényzet, a piros réti füzény.
Szerteszéjjel apró pyramidok elszórva rajta; szénaboglyák és
nádkúpok. <span class="pagenum"><a name="Page_243" id=
"Page_243">-243-</a></span> Közepén keresztül egy sötét vonal
húzódik át, a vármegye töltése, itt-ott hidakkal megszakgatva;
fölötte, mint egy tündérregebeli szellemalak, kóborol egy-egy
alakváltoztató árnyék: se nem felhő, se nem köd, hanem hatalmas
szunyog-tábor: néha oszloppá magasodik fel jó kedvében, mintha
széltölcsér volna s úgy tánczol végig a nádóczeán felett.</p>
<p>Délnek buja kukoriczaföldek terülnek el, felváltva aranysárga
tarlóktól, a miken hadrendbe állítva sorakoznak a földész
érdemrendei, a búzakeresztek. S e kanaháni panoráma közepett, az
országút mentében látszik egy bekerített zöld folt. – Folt a szó
minden értelmében. A majtényi síkság azon darabja, a hol Pálffy
vezér lerakta, a Rákóczi-sereg utolsó maradványaival, a fegyvert, a
szathmári békekötéskor. Azóta erre a földfoltra nem lépett emberi
láb. A fák felnőnek, kidülnek, ott rohadnak rajta, vad állat, vad
madár tanyát ver, fészket rak, szaporodik benne, vadász bele nem
lép, hogy kizavarja belőle, vándor meg nem áll mellette, hogy egy
botnak valót levágjon a gesztjéből; az országút ott visz el
mellette: az utasok mutatják egymásnak: «az volt az a hely», s
aztán a lovak közé csapkodnak, hogy elveszítsék szem elől.</p>
<p>A sík láthatáron karcsú tornyok emelkednek, azok között még
Árpádkori ősszittya építészetű műremekek, öthegyű tornyok és
tarkázott téglából épült templomok. Ez a darab föld itt az egyedüli
soha meg nem hódított része Magyarországnak, a hová idegen be nem
fészkelhette magát se erővel, se praktikával. Területét védi a víz,
a föld, a lég és az emberi meleg vér. Még az ős vezérek egyike, a
ki a földvárat építé, találta ki azt a nagyszerű védelmi módot,
hogy a Szamost gáttal elrekesztve, mocsárt teremtsen maga
körül.</p>
<p>Ez a víz védelme.</p>
<p>Földe gazdag; ha ma elpusztítják, letarolja az ellenség, egy jó
évben helyrepótol mindent. <span class="pagenum"><a name="Page_244"
id="Page_244">-244-</a></span></p>
<p>Ez a föld védelme.</p>
<p>S aztán nem marad itt meg a más ország lakója; mert ehhez a
levegőhöz, a minek alkatrésze szunyog, tőzegfüst, mocsárgáz,
áztatott kenderbűz, ember kell, a kiben úgy helyén van a lélek,
mint az itt lakó tősgyökeres fajban; a kinek olyan meleg a vére,
hogy nem fog azon se a hideglelés, se a félelem. Más elpusztul
abban, ez pedig olyan egészséges benne, hogy meg nem él közte a
patikárus, és minden legénye beválik katonának, s ott is két ember
számot tesz. Ez a levegő és a tűzvér védelme.</p>
<p>Tehát azokon a tornyokon nem lengett soha semmiféle idegen
zászló. Kakas van a legtöbbön: egy nyakas hitfelekezet jelvénye. Az
a kakas, a melyik megintette szent Pétert, mikor megtagadta a
mesterét!</p>
<p>De magasabban, mint valamennyi tornyot, lát az utas kiemelkedni
egy terjedelmes zöld park közepéből két kolosszális jegenyefát.
Ködben, alkonyatban, holdvilágnál könnyen azt hihetné az utazó,
hogy az ott valami nagy székesegyház, kettős gót toronynyal.</p>
<p>Hanem azt azután minden kocsis megmagyarázza neki, a ki a tájról
való, hogy azok ott a «Virágossy-jegenyék.» Majd elmegyünk
mellettük. S ha a kocsin négyen ülnek, akkor megkisérthetik, hogy
átérik-e a derekát egynek-egynek? Pedig csak száz esztendős az
egyik, a másik meg nyolczvan. S mikor aztán félnapi siető úttal
elérnek a távolból meglátott jegenyékig, akkor csakugyan érdemesnek
fogják találni, hogy ott pihenőt tartsanak, s ha négyen vannak,
megkisértsék a vénebb jegenyét átmérni öllel, a mi nem sikerülend,
s aztán emlékül leszakítani egy levelet abból a repkényből, melynek
emberkar vastagságú indája felkapaszkodik a fa tetejéig; bele van
már nőve a fa kérgébe, s hozzátapad, mint egy bozontos kigyó, végig
benőve daróczgyapottal.</p>
<p>Ha még aztán olyan szerencsés az utazó, hogy nemcsak
<span class="pagenum"><a name="Page_245" id=
"Page_245">-245-</a></span> a jegenyefákat nézheti meg, hanem az
árnyékukban fekvő kastélyba is betérhet, s ott valamiképen,
ismeretség, barátság, elvbarátság, korteskedés, poetázás,
természetvizsgálás, háztűznézés, vadászat, jótékony adománygyüjtés,
egy szóval valami ott maradás (csakhogy épen ne «földkóstolás»)
czíme alatt néhány napot a legkedvesebb társaságban eltölthet,
ezalatt megtudhatja a két jegenyefa történetét, meg a mi körüle
történt, a hogy azt én nekem is elmondták.</p>
<p class="center">*</p>
<p>Tehát: valami kilenczven éve annak, mikor e díszes kastély ura
ezt az első jegenyefát ülteté, a kastélyát környező park
északkeleti szögletében, azon a napon, a melyen János fiát
megkeresztelték: épen a házassága első évének az utolsó napján. A
fának a neve is János lett.</p>
<p>Mikor megkérdezték az apát, hogy minek ülteti azt a fát oda a
szegletbe? azt felelte rá: azért, hogy a többinek elég hely
maradjon.</p>
<p>És helyes volt az elővigyázat, mert azután következett a második
jegenyefa, az István, azután a harmadik, a Pál, a negyedik, a
Gábor, meg az ötödik, a László, s az mind gyönyörűen díszlett egy
sorban a kastély homlokzata előtt. Szebb homlokzatot a palotájának
ennél nem kivánhat már egy király sem. A Lászlónál megállapodni
látszott a – sétány, és sok ideig nőtt egymással versenyt az öt
jegenyefa odakinn, épen úgy, mint az öt fiú benn a házban. Ép,
egészséges fából voltak! Gondja is volt rá az elültetőnek, hogy meg
ne rontsa a féreg.</p>
<p>Egyszer aztán – huszadik esztendőre – kellett még helyet keresni
egy hatodik csemetének az északnyugoti szögletben. Annak az ültető
kertész apa azt a nevet adta, hogy a «Tivadar», azért hogy, ha jön
a zivatar, hát kadencziájára találjon benne! <span class=
"pagenum"><a name="Page_246" id="Page_246">-246-</a></span></p>
<p>Kertészeknek és apáknak megvan az a babonájuk, s azt el lehet
nézni nekik, hogyha egy fát valamely gyermekük nevére elültetnek,
arról azt hiszik, hogy a fa és a gyermek élete egymáshoz van kötve:
addig él az egyik, a meddig a másik. Babona biz ez; de sokszor
beteljesedik. Az apa, a ki a jegenyefákat szép sorba ültette, maga
mind holtig gyönyörködhetett e szép, egymást kisérő pálmasorban:
nem szomorítá meg egynek is a kiveszte. Csak az ő holta után
kezdett csorba támadni a szép homlokdíszben. A fiak egymás után
elhaltak; s a mint a név gazdáját eltemették, az iker-fa is utána
kivánkozott: kiszáradt, kiveszett még abban az évben. Az
utolsóelőtti fánál megfordítva történt. Azt egy rekkenő nyári napon
tövig hasította kétfelé a villám. S azon az őszön a névrokon
Lászlót egy hajtóvadászaton véletlenül elsült fegyver halálra
sebesíté. Nem maradt meg, csak a legelső és legutolsó jegenye: a
legvénebb és a legfiatalabb. – Azok aztán meg is öröködtek. – Még
egy újabb évtized jött, s az ifjú jegenye, a Tivadar, magasságra
elérte a bátyját, a Jánost, ha derékban karcsúbb maradt is
amannál.</p>
<h3><i>III. A két sasfiú.</i></h3>
<p>A János negyvenöt esztendős volt már. Ifjú korában huszártiszt:
a ki megjárta lóháton, a svadronya élén, kétszer Párist, egyszer
Nápolyt, és egyszer Moszkovát, s végezte, mint nyugalmazott őrnagy,
mikor már a testében benmaradt ólom, a mit Auszterlitznál kapott
emlékül, nagyon alkalmatlanná tette neki a lovaglást. A Tivadar
pedig huszonhárom éves gyerek, a kit a bátyja, mint családfő és
gyám akkor parancsolt haza a gárdistaságból, mikor a László olyan
szerencsétlen halállal kimult. Nem lehetett az utolsó fiúnak
megengedni, hogy az is a katonai pályán töltse el az életét.</p>
<p>Az pedig aztán, mikor haza került, el lehet képzelni,
<span class="pagenum"><a name="Page_247" id=
"Page_247">-247-</a></span> a bécsi udvari élet, a gárdistai
parádévilág után, mennyire nem találta magát bele a vármegyei
életbe. A mit a bécsi katonai iskolában (és egyéb iskolákban)
tanult, annak itt mind semmi hasznát nem vehette: az csak arra
való, hogy felejtse el. Azért mégis kinevezte a főispán
tiszteletbeli aljegyzőnek. Időjártával majd beleszokik. Így kezdik
azt.</p>
<p>Egy délután együtt sétálgattak a kastély udvarán a sasfiak, s
elnézegették azt a két szál jegenyét.</p>
<p>– Nézd, öcsém, – mondá János, – mennyi mindenféle fészek van
ezeken a mi fáinkon? azok ottan hollófészkek. Ezek meg
vércsefészkek. Amazok meg szarkafészkek. Csak egyféle fészek nincs
rajta.</p>
<p>– Az is van! – sietett ellentmondani Tivadar.</p>
<p>– Hisz azt se tudod, mit akartam mondani?</p>
<p>– Dehogy nem! Gébicsfészket akart bátyám mondani. A mit a német
Spottvogelnek nevez. Az is van rajta. Én hallom minden este, mikor
a többi madarak hangját utánozza, meg is tudom mutatni, hol a
fészke. Nézzen csak a pipám szárán végig, a hová a csutorát
irányozom, ott van. Nem hiszi? Mindjárt felmászok és lehozom.</p>
<p>Meg is tette volna; mert a katonaiskolában úgy megtanulta a
tornászatot, hogy fel tudott futni a fára, mint a macska; de bátyja
visszatartá.</p>
<p>– Nem gébicsfészket nélkülözök én a mi fáinkon, kedves öcsém;
hanem emberfészket. Minden madár szaporodik rajta; csak a mi
családunk pusztul el benne.</p>
<p>– Hát házasodjék meg, bátyám.</p>
<p>– Ne légy bolond! Én már kinőttem a vőlegénycsizmából. Két
kapitulácziót kiszolgáltam Marsnak, a harmadikat csak nem kezdem el
Hymennél. Most tanuljak bölcsőt ringatni, mikor már magamat is
ringatni kell? Nem elég, hogy a sebhelyeim megérzik a rossz időt,
még olyanokat is szerezzek, a mik az asszony-kedély szelét-havát
megérzik? Neked való hivatal ez, öcsém. <span class=
"pagenum"><a name="Page_248" id="Page_248">-248-</a></span></p>
<p>Erre aztán a Tivadar azt felelte, hogy elkezdett
fütyörészni.</p>
<p>János pedig csak nem eresztette ki a körme közül, hanem
karonfogta s úgy sétáltatta maga mellett.</p>
<p>– Az pedig már csak lehetetlen, hogy a mióta itthon vagy,
valamelyikbe e közűl a sok szép leány közűl bele ne szerettél
volna.</p>
<p>– Persze, hogy lehetetlen.</p>
<p>– Akkor hát minden jól van. Mikor tartsuk a kézfogót?</p>
<p>– Hjaj, bátyám! Nem úgy megy az! Bátyám sok várostromot látott:
tudja, mi az a «parallela» – a «sappe», a «traverse»? No hát én még
most vagyok az első parallelánál.</p>
<p>– Te? A gárdista? A ki megszoktad rohammal foglalni el a
várat?</p>
<p>– Hja, bátyám: vára válogatja.</p>
<p>– Hogy híjják az ideálodat?</p>
<p>– Úgy híjják, hogy «Ne nyulj hozzám!»</p>
<p>– Ilyen nevet én nem ismerek sem a kalendáriumban, sem a nemesi
«arany könyvben».</p>
<p>– Bár én sem ismerném.</p>
<p>– Hát ki adta neki azt a nevet, hogy «Ne nyulj hozzám?»</p>
<p>– Mindazok, a kik nem mernek hozzá nyulni. Nem olyan leány az,
bátyám, mint más. Mikor egy szobában vagyok vele, nem merek
lélekzetet venni, hogy meg ne sértsem azt a levegőt, a mit az ő
ajkai kilehelnek, s ha rám veti a szemeit, meg vagyok babonázva s
elfelejtek beszélni. De úgy van azzal minden ember. Csak azért
járok el minden úrfitársaságba, hogy meghalljam, dicsekedik-e
valaki azzal, hogy legkisebb kegyét megnyerte valaha, hogy annak
aztán kitörjem a nyakát. De mind olyan maródi az valamennyi, mint
én magam vagyok. Egy se jutott hozzá közelebb az első parallelánál.
<span class="pagenum"><a name="Page_249" id=
"Page_249">-249-</a></span></p>
<p>– Ne mondd már! S mi az igazi keresztyén neve ennek a
természetfölötti csodának?</p>
<p>– Azt bizony bátyám is aligha nem ismeri. Kapornaky Jolánka.</p>
<p>– Hogyne ismerném? Az anyjának udvaroltam valaha. Az is szép
leány volt. Egyért azért mentem el katonának, mert másnak adta a
kezét. Bizony öcsém, az nagyon erősen bekerített vár; hanem hát
megpróbálunk hozzá – approchirozni.</p>
<p>– Nehéz lesz az, bátyám! Aztán még ha a leány szívét meg tudnám
is hódítani, hátra van a másik hadjárat: az apja ellen. Az öreg
Kapornakyról rémséges dolgokat beszélnek.</p>
<p>– Már – teszem föl?</p>
<p>– Hogy az olyan okos ember, a kinek egész vármegye számára való
esze van. Mikor ő, mint alispán vezeti a megyegyűlést, akkor még a
főispán neve is «hallgass», a második alispáné: «ne szólj bele!» a
többieké pedig: «kusti». Az beszél Bentham Jeremiásból anglusul és
Chateaubriandból francziául, s még azt is megmondja, hogy melyik
lapján a Corpus jurisnak van ez meg amaz.</p>
<p>– Az igaz, hogy ő ilyen ember.</p>
<p>– No, én meg olyan tudatlan vagyok, mint – egy gárdista.</p>
<p>– Semmi sem könnyebb, mint erről tenni. Mikor egy tudós, meg egy
tudatlan ember összejönnek: akkor az utóbbi azt teszi, hogy hallgat
s engedi az előbbit beszélni. Csak a szemöldökével mutatja, meg
egy-egy helyeslő fejbólintással, hogy tökéletesen egyetért vele. Ha
valami nagyon hochdeutsch volt a tudatlannak, összehúzza a
homlokát. Arra a tudós még egyszer elmondja azt neki sokkal
világosabban. Akkor a tudatlan homloka kiderül, felnyitja a száját,
meg a szempilláit: most már tökéletesen érti! Ha pedig valami nagy
dolgot mond neki a tudós, akkor felkiált: «hah! nagyszerű!» Csak
<span class="pagenum"><a name="Page_250" id=
"Page_250">-250-</a></span> arra vigyázzon, hogy ő maga semmit se
szóljon. Végül a tudós igen kellemes társalgónak fogja elismerni, s
nagyot fog tartani a talentumairól.</p>
<p>– Aztán azt is mondják, hogy az öreg rettenetes szigorú az
erkölcs dolgában. Hogy a leányának még csak egy szerelmes verset
sem enged elolvasni.</p>
<p>– Bizony nem is lesznek attól a leányok okosabbak.</p>
<p>– De még csak tánczolni sem engedi.</p>
<p>– Bizony furcsa is, kedves öcsém, ha jól felveszszük a dolgot,
hogy valakinek a leányát csak úgy kiszólítja az anyja mellől valami
nagy siheder, derékon kapja, magához szorítja, elszalad vele, meg
visszaszalad vele, keringelni kezd vele, rugdalódzik előtte,
kergeti, elfogja, össze-vissza czinczálja, félholtan visszahozza s
még csak azt sem mondja meg, hogy tréfa volt-e ez, vagy serio!
Hogyha mindaz muzsika nélkül történnék így!</p>
<p>– Az ám: de muzsika mellett történik. S az öreg Kapornaky
házában még sohase szúrta bele a pallóba a czigány a bőgője szegét,
hogy ott brugózzon. Azt mondja az öreg, hogy sehol a világon annyi
pénzt ki nem dobálnak muzsikára, mint Magyarországon. S azt
kivánja, hogy a ki olyan nagy bolondja a zenének, hát tanuljon maga
hegedülni, hegedüljön egész reggelig, ha kivánja s aztán fizessen
érte magának. A kártyát sem állhatja ki az öreg; azt mondja, hogy a
kártyás dupla tolvaj: mástól ellopja a pénzt, magától meg az időt.
A korhelységnek épen nem barátja. Nem akarja elhinni, hogy a fiatal
bornak minden esztendőben háromszor kell kiforrni magát. Más
bizonyos dologban pedig végtetenül puritán. Én pedig ezekben a
bűnökben nyakig el vagyok sülyedve.</p>
<p>– Ezen lehet segíteni, öcsém. Megjavítja az ember magát.</p>
<p>– Nem mondom, hogy meg nem történhetik, ha van kiért? Hanem a
min nem tudok segíteni: az a rangkülönbség. Az öreg első alispán a
vármegyében, én <span class="pagenum"><a name="Page_251" id=
"Page_251">-251-</a></span> meg egy substitutus supernumerarius
honorarius vicenotarius.</p>
<p>– Hát hisz ez elég hosszú titulus. Még kinőheti magát.</p>
<p>– Aztán meg micsoda gazdag ember az hozzám képest! Én már lábán
eladom a repczémet, neki meg még két esztendei búzája ott van a
magtárban.</p>
<p>– Már olyan földhöz ragadt szegény te sem vagy. El tudsz tartani
egy asszonyt. S jobb az olyan férj, a ki csak egy asszonyt tud
eltartani, mint az olyan, a ki kettőt is el tud tartani. Aztán ha
egyszer én meghalok: mindjárt meg lesz duplázva a vagyonod.</p>
<p>– Jaj, csak arról ne beszéljen, bátyám! Becsületes ember nem
számít a rokonai halálára. Azt kivánom, hogy kilenczven esztendőt
érjen bátyám, s még akkor is minden foga meglegyen. – De még aztán,
ha mindez megvolna, hátra van egy fatális állapot. A vallás. Az
öreg nagy buzgó kálvinista; főkurátora valamennyi zsiros szájú és
zsiros kalapúnak; valóságos kálvinista pápa.</p>
<p>– Hát hiszen te sem vagy pogány.</p>
<p>– Nem ám, hanem lutheránus. Aztán tudja bátyám, hogy a mit csak
a pánszláv iskolamesterek vétenek, azért mind nekünk kell
szenvednünk, a jó tulajdonságainkból is himet varr ránk a zsiros
szájú. A világért el nem merném árulni, hogy én zongorázni tudok,
hogy rám ne mutassanak érte.</p>
<p>– Hát, tudod? Okos ember hallgat arról, hogy milyen hitvallása
van.</p>
<p>– De hátha egy még okosabb ember támad, a ki azt megkérdezi?</p>
<p>– Akkor azt mondod rá, hogy «jó ember vagyok s hiszek a
Krisztusban».</p>
<p>– Hisz arról ismer aztán rám! – De hát mind hiábavaló beszéd ez!
Mert volnék bár olyan kálomista, mint Diószegi Márton esperes uram,
olyan gazdag, mint «Tánczos Kovács», olyan előkelő, mint Reviczky
Ádám <span class="pagenum"><a name="Page_252" id=
"Page_252">-252-</a></span> és olyan tudós, mint Hatvani
professzor,<a name="FNanchor_4" id="FNanchor_4"></a><a href=
"#Footnote_4" class="fnanchor">4)</a> mit érne az nekem mind, ha
olyan gyáva vagyok, hogy még csak a kezét se merem megfogni a szép
Nenyuljhozzámnak.</p>
<p>– No hát, megállj; majd segítek én rajtad, hogy meg is csókolod
a szép Nenyuljhozzámot, még pedig első intrádára.</p>
<p>– Hogyan lesz az? Brachiummal exequáljuk a csókot?</p>
<p>– Nem azt, önkényt adva és kicserélve, hiteles tanuk
jelenlétében; apja, anyja szeme láttára és
felpanaszolhatatlanul.</p>
<p>– No, ilyet nem hallottam soha.</p>
<p>– Elhiszem. Nem is tanítják ezt se a «Stiftben», se a gárdista
kaszárnyában. Majd meglátod, ha rá kerül a sor.</p>
<p>– Nagy dolog lesz.</p>
<p>– Hanem aztán azt mondom, hogy ha én neked megszereztem az első
csókot, akkor aztán a megtört résen láss az ostromhoz s nekem
esztendő ilyenkorra asszonyt hozz a házhoz.</p>
<p>Tivadar nagyot sóhajtott s azt mondta, fejét búsan csóválva:
Nagyon rövid időt szabott, bátyám.</p>
<h3><i>IV. A bűvös tükör.</i></h3>
<p>Eljött pedig Károly napja, a mit Kapornakyéknál nagy fénynyel
szoktak megünnepelni. Az egész vármegye színe-java össze szokott
gyűlni erre a napra annál a háznál, a melyhez a legnagyobb
tisztelet és közszeretet volt csatolva. <span class=
"pagenum"><a name="Page_253" id="Page_253">-253-</a></span></p>
<p>Minden neme a vendégszeretetnek gyakoroltatott itt; csak kettőt
nem lehetett kapni a háznál: czigányzenét, meg kártyát.</p>
<p>Azért mégis a legjobb mulatságok közé számították a Körtvélyesen
töltött Károly-napokat. Az egész vármegyéből összegyűltek a szép
leányok, deli legények, s a bohóságnak ilyenkor szabadalma van.
Maga a háziúr, az alispán, a hogy a zöld asztalnál el tudott
kormányozni egy egész vármegyét, hogy a többinek csak írni kellett,
a mit ő diktált: úgy el tudta saját házánál is mulattatni az egesz
vendégsereget a lakoma alatt kedélyes adomáival, a miket a
legünnepélyesebb komoly ábrázattal adott elő, mintha a
legáhitatosabban szomorkodnék a gyásztörténet fölött; a míg a
társaság hangversenyt kaczag körülötte. Lakoma után pedig ő volt a
társasjátékok rendezője. S azok fölségesen sikerültek mindig.
Változatosság kedvéért aztán, hogy minden szívbeli vágy ki legyen
elégítve, este felé egy kis hazardjáték is meg lett engedve.</p>
<p>Tudniillik lutri.</p>
<p>Előhozták a táblákat, meg a hozzájuk való négyszögletű
üvegdarabkákat s aztán játszottak nagy pénzben: krajczárban.</p>
<p>Nem kell tréfára venni a dolgot; a krajczár nagy pénz volt
akkor. A jelen ivadéknak fogalma sincs arról, hogy mi volt az igazi
krajczár? Az nem ilyen inséges krajczár volt, mint a mostani, hanem
tekintélyes, derék érczdarab, széles és köpczös. Egy krajczárért
kapott az ember fél zsemlyét, egy pohár pálinkát meg egy darab
szalonnát hozzá: egész reggelit; s a jó gazdasszony, ha a koldusnak
egy krajczárt adott, felet visszakért belőle. Még az én időmben is
megvoltak ezek a becsületes igazi krajczárok: már akkor vastag
krajczároknak hítták. Az a históriai hagyomány róluk: hogy dicső
emlékezetű Mária Terézia királynőnk hozta volna őket létre. Az a
kegyes szokása volt ugyanis az uralkodónőnek, <span class=
"pagenum"><a name="Page_254" id="Page_254">-254-</a></span> hogy
valahány kolduló barát tartotta eléje perselyét, abba mindig egy
aranyat vetett. A királynő akkori kanczellárja (nagy Sparmeister
lehetett!) ezért alázatos remonstrácziót tett a legmagasabb úrnő
előtt, azt proponálva, hogy elég lenne a barátnak – egy krajczár
is. A koronás hölgy ekkor verette azután ezeket a vastag
krajczárokat; de a saját használatára olyanokat készíttetett, a
miket kétfelé lehetett srófolni, úgy, hogy a belsejükben egy
körmöczi arany elfért. Így osztotta azontúl a maga szegényei között
krajczár álarcz alatt az aranyakat. Nekem is akadt a kezembe
egynehány ilyen szétnyitható krajczár; de biz abból már mind
kiszedték az aranyakat a – jezsuiták.</p>
<p>A társasjátékoknál biz ott csókolódtak is; de hát nem volt az
baj. Egy nyilván adott csók nem olyan veszedelem, mint egy titokban
adott kézszorítás. Hanem ebben az egy dologban ravasz volt a
házigazda. Tudta jól, hogy ez a mulatság mind a vendégei rovására
megy; ő neki nem kerül semmibe. A szép Nenyuljhozzámtól nem kap
senki még csak egy olyan piczike csókot sem, a mekkorát az estlepke
szender szokott osztani az estikéknek. Úgy vigyáz az magára, hogy
azt ugyan soha meg nem zálogolják.</p>
<p>Megközelíthetetlen vár az!</p>
<p>János bátya azonban gondolt ki valami stratagémát, a mi
vetekedett a trójai ló ötletével; azt elő is vette.</p>
<p>Volt egy rendkívül csúf ábrázatú esküdt a vármegyében, a mellett
igen joviális ficzkó, a ki minden tréfára kész volt. Erre volt
bízva a feladat, Pohárynak hítták. (Háry volt ugyan az igazi neve,
hogy mért egészítették ki ekként? azt nem lehet kitalálni.)</p>
<p>– Nekem egy új ötletem van! – szólalt fel János bátya, miután
már az ismeretes haragszomrádokat mind végigjátszották, – a
«tükör-próba».</p>
<p>– Folyamodó adja elő alázatos indítványát, – mondá <span class=
"pagenum"><a name="Page_255" id="Page_255">-255-</a></span> az
alispán, ki nagy kedvelője volt e szakmában az új ötleteknek.</p>
<p>– Hát a tükör-próba abból áll, hogy egyike az uraknak leül egy
székre: annak a vállára illesztetik egy üres tükör-ráma, úgy hogy
az ábrázatja kilátszik belőle. Ebbe a tükörbe nézve kell minden
hölgynek a fésűjét a lebontott kontyába ismét visszatűzni –
férfinak pedig a kibontott nyakkendőjét újra csokorba kötni. A ki
elneveti magát, zálogot ád!</p>
<p>– Hisz az semmi! – hangzott fel az indítványra minden oldalról a
lezúgó ellenmondás.</p>
<p>– Engedjük az indítványozónak kifejteni az indokait.</p>
<p>– Nekem csak egy argumentumom van; de «ad hominem». Legyen a
tükör Poháry esküdt barátunk.</p>
<p>Ez egyszerre megfordította a hangulatot.</p>
<p>– Nagyon jó lesz! Elfogadjuk!</p>
<p>– Poháry, de eadem, esküdt úr exmittáltatik az «oculatára» –
hangzott az alispán komoly intézkedése.</p>
<p>Már az igaz, hogy ha valakinek hivatása volt arra, hogy az
ábrázatját tükörül kölcsönözze oda másoknak, úgy az csak Poháry
esküdt lehetett. Ennek minden vonása úgy mozgott, hogy ha akarta,
hosszú képe volt, ha akarta, gömbölyű; minden satyrt egyesített
magában s különösen nagy adománya volt abban, hogy más embernek a
félszegségeit remekül tudta utánozni. Csakugyan megtalálta mindenki
a saját képmását abban a rámában, a mibe Poháry feje volt foglalva,
csakhogy borzalmasan eltorzítva; a milyen hős, hetyke, pajkos, vagy
nyalka úrfi jött eléje, épen olyant adott ő vissza, s kivált
azoknak volt jaj, a kik szép fiúknak tartották magukat, s ezt a
deli mórikálást hű kinyomatban találták meg az ő ragyabunkó rút
czifferblattján. Egy se állta azt meg, hogy el ne nevesse magát, a
míg a nyakravalóját megköti csokorra s örömest is fizette a
zálogot; tudva, hogy csók lesz annak a vége. Mert hiszen a
hölgysereg meg még kevésbbé állta ki a próbát. A hölgyek
<span class="pagenum"><a name="Page_256" id=
"Page_256">-256-</a></span> különben is hajlandóbbak a nevetésre. A
konty-feltűzés egynek sem sikerült. (Megjegyzendő, hogy ez épen
ötven esztendővel ezelőtt történt, a mikor a hölgyek hajviselete
abból állt, hogy hajukat három ágra befonták s azt magas «giraffe»
fésűvel feltűzték: lehetett e tréfára meginvitálni őket minden
veszedelem nélkül, a mi a mai világban már nem menne
háztető-szétbontás nélkül.) Tehát egytől-egyig mind zálogot adott.
Az eleven tükör a belenéző hölgynek mind mosolygó, édes, nyájas
képet akart mutatni, a mitől még borzasztóbb lett. Nem állta azt ki
senki nevetés nélkül. Még a háziúr maga is kijött a phlegmájából, s
ember emlékezetére először látta és hallotta őt valaki nevetni.
Ámbár az is csak olyan nevetés volt, hogy összeszorította az ajkait
s aztán a fejét meg a vállát rázta s valami hangot hallatott, a mi
hasonlít az apróra vagdalt köhögéshez. Ez is sok volt tőle.</p>
<p>Most került a sor a hölgykoszorúból (sorshúzás szerint) a szép
Nenyuljhozzámra.</p>
<p>Szakasztott apja! Ezt se hallotta senki kaczagni soha, csupán
mosolyogni látta, ha látta. Nem is arra valók voltak ezek a piczi
ajkak, hogy kaczagásra szétvonuljanak; titkolták a rájuk bízott
igaz gyöngysorokat.</p>
<p>Jolánka odalépett a tükör elé s a játék szabálya szerint ő is
kivonta hajából a magas czifra elefántcsont fésűt.</p>
<p>Az elbámulás hangja zendült fel köröskörül. Az volt aztán a haj!
Lágy aranyból, megtömörült napsugárból, térdhajlásig omló drága
fonadék.</p>
<p>Maga a tükör is úgy elámult bele, hogy elragadtatásában a szája
nyitva maradt s a szemöldökei felszaladtak a homloka közepére. És
ilyen elbájolt alakban még nagyobb nevetség volt rá nézni.</p>
<p>De minden emberi lehetőséget felülmult a tükör abban a
pillanatban, a midőn a szép Nenyuljhozzám a ráma közepébe nézve,
azt a gyönyörű hajtekercset ismét felcsavarta <span class=
"pagenum"><a name="Page_257" id="Page_257">-257-</a></span> a
fejére, hogy a fésűvel letűzze. A többi hölgyeknél sehogy sem
sikerült ez; mikor az ember nevet, nem tudja a kezét a feje fölé
emelni. A tükörbeli arcz extasisban volt; szemeit az ég felé
forgatta s ajkait üdvmosolyra vonta szét. Az egész vendégsereg
jobbra-balra dűlt a kaczagástól.</p>
<p>De a szép Nenyuljhozzám nem nevette el magát. Szelid
komolysággal feltűzte a kontyot a fejére s még azután egy nyájas,
lekötelező mosolylyal meg is köszöné a tükörnek a szíves
szolgálatot.</p>
<p>Lett riadó taps utána.</p>
<p>– Tudom én, hogy az én Nenyuljhozzámomat nem csókolja meg senki!
– kérkedék diadalmasan a házigazda.</p>
<p>– Megálljunk csak, urambátyám, nem addig van az! – szólt bele
Virágossy János. – A statutumoknak codicillusa is van, a mely
ekképen szól: «ha pedig akad a hölgyek közül egy, a ki megállja a
próbát nevetés nélkül, az annak a férfinak ad egy csókot, a ki
szintén megállhatta, hogy komolynak maradjon».</p>
<p>Lett erre nagy zendülés a fiatalság között! A kik már kinevették
magukat, azok debaccháltak, hogy ha ők azt tudták volna, magukat a
világért el nem röhintették volna; valamennyi Demokritból mind
Heraklit lett volna; a kik pedig hátra voltak, szörnyen
nekitürkőztek, hogy milyen erősen ki fogják állni a próbát, ezt
tudva!</p>
<p>De a tükör is kettőztetett igyekezettel működött s minden
praktikáját elővette, hogy áldozatainak jó kedvet csináljon. Egy
nyurga, savóképű patvarista azzal akart rajta kifogni, hogy felfelé
forgatta a szemeit s a holdvilágba akart felmenekülni előle; míg
aztán a tükör részéről egy mennydörgő prüsszentés le nem rántotta
az égből, mire a fiú sírva fakadt s ráfogták szegényre, hogy
nevet.</p>
<p>János bácsinak is ki kellett próbálnia saját találmányát.
<span class="pagenum"><a name="Page_258" id=
"Page_258">-258-</a></span> Ő is kemény legény volt és igen
flegmatikus kedély. Olyan erős vonásai voltak, hogy azokat előbb
kulcscsal kellett volna felhúzni, mint az óraművet, ha azt akarta
volna valaki, hogy nevetést mutassanak. A bajusza is hosszúra és
hegyesre volt kifenve, a mi növeli a szilárdság kifejezését. Hanem
volt a jobb szemöldökének egy megszokott rándulása, a mi úgy jött
ki, mintha intene valakinek. Nem egy engedelmes szívű patvaristát
kiküldött már ezzel a szemöldökrándítással a szobából; sőt azt
mondják róla, hogy egyszer a templomban a legátust is kiszólítá a
papi székből, hogy az oda ment hozzá: «hogy mit tetszik
parancsolni?» A tükör szemközt intett a szemöldökével a
közeledőnek, s János bácsi kapitulált: összeszidta a csúf pofáját
az incselkedőnek s beadta a maga zálogát.</p>
<p>Csak Tivadar volt még hátra: a hogy ez János részéről
furfangosan ki lett csinálva.</p>
<p>Erre már minden ember irigy volt. Már csak azért is, mert
legszebb legény volt a társaságban. Aztán meg az egész játék alatt
olyan komolyan viselte magát, hogy az valóságos botrány volt.
Mintha előre gyakorolni akarta volna magát az ösztön leküzdésében;
vagy mintha ez az egész körülvevő világ nem létezett volna rá
nézve: olyan közönyösen viselte magát; csak akkor villantak nagyot
a szemei, mikor a szép Nenyuljhozzám állt a torz-tükör elé. Annak a
diadalát a magáéval tartotta azonosnak.</p>
<p>– Dejszen grimászolhatsz az én szemem közé, – mondá, rákerülvén
a sor, a tükörnek, – nem nevettetsz meg engemet.</p>
<p>A tükör pedig ezúttal épen nem csinált a szemébe néző előtt
fintorpofákat, sőt igen komolyan beszélt hozzá:</p>
<p>– Dehogy nevettetlek én meg tégedet, kedves jó pajtásom. Ismerem
a szívfájdalmaidat. Gyógyítsa be a te orvosságod. Recipe: oscula
Impatientis Balsaminæ. El <span class="pagenum"><a name="Page_259"
id="Page_259">-259-</a></span> ne nevesd magadat: kérlek az egekre!
Gondolj valami szomorú dologra. Gondolj rá, mikor szegény jó öreg
anyád, nyolczvankilencz esztendős korában, oda ültetett maga mellé
s megevett éjszakára egy tál czuspájzt, te csak vártad, hogy majd
neked is ád belőle, de csak nem adott, hanem felfohászkodék:
«látod, kedves Tivadarkám, milyen mulandó ez a földi élet». (S
hangjában remekül utánozta az öreg asszonyságot.) – Vagy gondolj
valami nagyszerű eszmére! Mikor Döbrögi fellelkesül a görögökért s
elmondja a szabadsághősök vitéz tetteit. Gondolj Kolokotronira,
gondolj Miaulisra.</p>
<p>Tivadar erre a biztatásra sem nevetett. Pedig mint tudva van,
legnehezebb megállni az embernek, hogy ne nevessen.</p>
<p>Folytatta a munkáját komolyan.</p>
<p>A nyakravaló-felkötés pedig azon időkben nem volt valami rövid
foglalatosság. Egy hat rőf hosszúságú vékony fehér mousseline-sávot
kellett az embernek a nyaka körül tekergetni, még pedig olyan
ügyességgel és kiszámitással, hogy annak a két vége, utolsó
kanyarodása, hátul a nyakcsigolyánál kerüljön össze; mert akkor a
csokrot ott kötötték meg, nem elől. Ez studium volt.</p>
<p>És Tivadarnak egész odáig sikerült már a műtét, hogy a két
nyakkendővéget egymáshoz illesztheté: a tükör egészen a kezére
játszott, komoly arczot csinált, mely összeszorított szájával,
szemöldeivel maga Kapornaky arczvonásait mimelte: akkor megszólal a
tükör, az alispán vontatott hangját utánozva: «viczenótárius úr,
hová tette a fejét?» S erre mintha petárda sült volna el, a
lestében elhallgató társaság úgy kaczagott fel egyszerre –
fájdalom, vele együtt Tivadar is.</p>
<p>A kérdésnek tudniillik az volt az előzménye, hogy egy
megyegyűlésen Tivadar a jelentését a bevezető fej nélkül adta be az
alispánnak s mikor az a fentebbi kérdést intézte hozzá, a saját
fejéhez kapott: azt gondolta, azt keresik. <span class=
"pagenum"><a name="Page_260" id="Page_260">-260-</a></span></p>
<p>Volt aztán nagy diadal a gyülekezetben. Ha nekem nem, neked sem!
Ez mindig örömöt szül. A szép Nenyuljhozzám ma is csak csókolatlan
marad.</p>
<p>Tivadarnak pedig zálogot kellett adni. Odaadta az ujjáról az
anyjától örökül kapott zafirgyűrűjét.</p>
<p>A zálog váltságdíja csók.</p>
<p>Tartsunk előbb egy kis értekezést a csókról.</p>
<p>Ennek különböző népeknél különböző értéke van. Az orosz, a
délszláv és román igen olcsón adja: ott minden üdvözlés csókkal
jár, a legőszintébben egymásnak a szájára adva. Az angol pedig még
a kézreejtett csókot is perhorreskálja. A franczia ki sem mondja a
szót, hogy «valakit megcsókolni», hanem «megölelni», a mi nagy
különbség. A német már középutat tart, azt mondja, hogy «einen Kuss
in Ehren kann Niemand verwehren». S körülbelől ezt a felfogást
követték őseink is, a kiknek társasjátékaiban sűrűn szerepelt a
csók. De az is csak olyan ártatlan, tisztességes, félerőszakkal
elrabolt, féltréfával engedett, félig elpanaszolt, egészben
megbocsátott csók volt, a mi senkinek sem ártott meg.</p>
<p>«Kútba estem, ki húzzon ki?»</p>
<p>Következett rá egy csók.</p>
<p>S még a hímpora sem hullott le tőle a virágnak, még a zománcza
sem törődött le a lepkeszárnynak.</p>
<p>Osculum charitatis.</p>
<p>Két zálogot összefogott a békebiró: egy nőét és egy férfiét.</p>
<p>«Mire legyenek elitélve?»</p>
<p>Csókra.</p>
<p>Ámde ez a csók a szép nemre nézve büntetés. Ez így nem volna
igazság.</p>
<p>Már pedig Kapornaky Károly a legigazságosabb biró, a ki valaha
egy vármegyének itéletet osztott.</p>
<p>Büntető kodexünk még akkor sem volt. A biró tartozott az «usus»
szerint a vétség fokát a bünhődéssel összeegyeztetni. <span class=
"pagenum"><a name="Page_261" id="Page_261">-261-</a></span></p>
<p>A hímnemű vétkesnek meg kell szolgálni a csókot azzal, hogy
előbb tartozik egy verset készíteni vezeklő társához, s azután még
azt a verset egy tetszése szerinti melódiára elénekelni.</p>
<p>Rettenetes itélet!</p>
<p>Az is kegyetlenkedés, valakitől azt kivánni, hogy verset
mondjon, ha az nem kenyere; de még hozzá, hogy el is énekelje a
saját kompozicziójára! Ez már csak az akkori idők kemény
büntetésekhez szokott szigorában leli igazolását.</p>
<p>Lehetett itt hallani aztán gyöngynél gyöngyebb sonetteket és
madrigálokat. Az újabbkori népdal-félét akkoriban nem vették még be
a jó társaságba, hanem azok helyett a félig olasz, félig német
modorú dalok uralkodtak: «Isten hozzád, te csendes ház». –
«Gyöngyöm, Minkám, meg kell válnom.» – «Fakadj piros ro-o-o-ózsa,
fakadj csendesen.» – A «Ha a nap végső sugárinál» dallama épen
dreyschrittes walzermelódia volt. Eféléket aztán ki kellett adni
mindenkinek magából, a hogy Isten tudnia megadta, kántorbassusban,
fistulaténorban, hamis hangon, félig elnevetve, félig belesülve,
fütytyel kitoldva, a hol a magasan kezdett nótát hanggal nem érték.
Minden embernek megvolt az az elégtétele, hogy a másik rovására
nevethetett. És senki nem neheztelt meg érte.</p>
<p>A zálogbirónak nagy lélekbuvárlati ismeretekre volt ez
alkalommal szüksége. Tudnia kellett, hogy miként válogassa össze
párjával a zálogokat, hogy a bünhődő felek a rájuk mért büntetéssel
meg legyenek elégedve. Mert nem mindegy az embernek, hogy ki legyen
a bűntársa?</p>
<p>Legutóljára hagyatott Tivadar. Neki egy szép parázsszemű barna
fiatal özvegy jutott zálogban elmarasztalt társul, a kiről csendes
titokban tudva volt, hogy a szép ifjú iránt nem érzéketlen.</p>
<p>– No öcsém, – mondá a háziúr, – halljuk azt a szép verset, meg
azt a szép nótát hozzá. <span class="pagenum"><a name="Page_262"
id="Page_262">-262-</a></span></p>
<p>A szép özvegy biztató mosolygással tekinte felé.</p>
<p>De Tivadar nem látta a szép özvegyet, mert az ő tekintete mind
ott járt a szép, csókolatlan maradt Nenyuljhozzám arczán.</p>
<p>– Soha életemben se csináltam én verset, urambátyám. Éneklésről
pedig kevesebb fogalmam van, mint egy pávának.</p>
<p>Erre a többiek mind neki estek, hogy hát nekik sem mesterségük
az, egyik se volt se kántor, se komédiás! Ha nekik nem tört bele a
derekuk, próbálja meg ő is.</p>
<p>– Ha te nevettél mi rajtunk, most mi is nevessünk te rajtad.</p>
<p>– Én nem nevettem ti rajtatok! Tanum rá Jolánka kisasszony, hogy
még csak el se mosolyodtam.</p>
<p>Erre aztán a szép Nenyuljhozzám lett egyszerre lángvörössé!
Micsoda goromba érintés volt ez! Kimondani, hogy ők egymás szeme
közé néztek oly hosszasan s hogy azalatt rájok nézve nem létezett a
világ.</p>
<p>Meg is kapta érte a méltó büntetését, mert Jolánka kisasszony
nem hogy mellette tanúskodott volna, hanem kiszaladt a szobából, a
szép özvegy pedig megharagudott, odament a tükörül szerepelt
esküdthöz s annak ragyás ábrázatjára nyomott egy egészséges
csókot.</p>
<p>– Én a magam zálogáért megfizettem, már most az az úr ám lássa,
hogyan váltja ki a magáét?</p>
<p>Az az úr pedig nem látszott többet törődni a zálogban hagyott
gyűrűjével.</p>
<p>Mikor aztán a társaság oszolni kezdett, s kiki a maga szánkóját
eléjáratva, sorba búcsúzott a háziaktól, az alispán megfogá a
távozni készülő Tivadar kezét.</p>
<p>– Öcsém! A mit én egyszer itéltem, azt én meg nem másítom soha.
A míg nekem egyet nem énekelsz, addig a gyűrűdet vissza nem
adom.</p>
<p>– Urambátyám! – felelt erre vissza Tivadar. – A mit én egyszer
kimondtam, azt én meg nem másítom soha. Ha nem adja vissza a
gyűrűmet, tartsa meg addig, <span class="pagenum"><a name=
"Page_263" id="Page_263">-263-</a></span> a míg ennél a háznál
lakodalom nem lesz, akkor majd éneklek én is valamit.</p>
<p>Hanem már akkor ott állt a szánkója az ambitus alatt, s a másik
perczben már vágtatott vele a négy csöngős paripa, hogy se látója,
se hallója nem volt többé annak a hatásnak, a mit vakmerő
huszárrohamával az ellenséges táborban elkövetett.</p>
<h3><i>V. A vak koldus dala.</i></h3>
<p>A Károly-napi eset után sokáig nem mutogatta magát Tivadar a
világban. Otthon ült a tanyáján, s ha észrevette messziről, hogy
vendég közeledik, lóra kapott, elment hazulról s haza sem került
elébb, mint a mikor gondolta, hogy a látogatója megunhatta magát
egyedül és odább állt.</p>
<p>Egyszer mégis otthon lepte a János bátyja. Nem jött a rendes
országúton, hanem a gyümölcsös felül került gyalog.</p>
<p>Tivadar a kertben volt, nem vette észre a közeledőt. A kertész a
rózsákat bontogatta ki épen téli burkaikból.</p>
<p>Jánost messziről meglepé egy szép, erélyes férfihangon énekelt
dal, melynek ez volt a szövege:</p>
<div class="poem">
<div class="stanza"><span class="i0">Nézz tükörbe, s mindjárt
lészen<br /></span> <span class="i0">Szemed előtt rózsa
készen:<br /></span> <span class="i0">De a tükör
rózsáinál<br /></span> <span class="i0">Százszor szebb az
originál.<br /></span></div>
</div>
<p>(Ez a dal később a Szamos mentén közkedvességű lett. Hej, sok
szép leány ablaka alatt énekelték azt! Sok szív keserűségének
szerzett az enyhülést valaha!)</p>
<p>– Ejnye, öcsém, de szépen tudsz énekelni! A verset is te
csináltad hozzá? – szólt János bátya, kibukkanva a sűrű bokor
közül.</p>
<p>– Én énekelnék? – szólt a meglepett öccs. – Van eszembe! S még
verset is csinálni! Az kellene még! <span class="pagenum"><a name=
"Page_264" id="Page_264">-264-</a></span></p>
<p>– Hát ki énekel itt olyan szépen?</p>
<p>– Én nem hallottam. Bizonyosan a kertész.</p>
<p>– Te daloltál, Miska?</p>
<p>– Igenis, tens uram.</p>
<p>A ficzkó konvenczióba hazudott. Pedig olyan hangja volt, mint a
fűrésznek meg a ráspolynak együtt.</p>
<p>– No hát jól van.</p>
<p>Azzal bementek a házba.</p>
<p>János nem hozta elő a szép Nenyuljhozzámot.</p>
<p>Egyszer aztán csak maga Tivadar kezdette el körülkerülgetni.</p>
<p>– Bátyám! Nem szokott ezen a vidéken valami nagy-nagy árvíz
lenni? Akkora, hogy a Kapornakyék ereszéig érjen? Hogy az ember úgy
mehessen életveszélylyel a jég között csónakkal odáig s aztán úgy
szedhesse le a háztetőről a végveszedelemben levőket?</p>
<p>– Árvíz itt, öcsém, minden esztendőben van. De akkora, a milyent
te kivánsz, az én emlékezetemre még nem volt.</p>
<p>– Hát valami nagy zsiványbanda nem jár-e ezen a vidéken, hogy
mikor azok megtámadják a Kapornaky-kastélyt, az ember oda
rohanhasson a hátukra, szétverje őket s úgy mentse ki a szerelmesét
a halálos veszedelemből?</p>
<p>– Nincs ezen a tájon rablóbanda, édes öcsém, a mióta a
nagybányaiak Pintye Gregort agyonlőtték, annak pedig van száz
esztendeje. S azóta senki sem jelentette magát erre az üresen
maradt állomásra.</p>
<p>– Hát nem tudna nekem, bátyám, olyan embert komendálni, kettőt,
hármat, vagy ötöt, hatot, a kinek kedve volna velem egy szál kardra
kijönni s megverekedni azért, hogy a kedvesemnek a lába nyomába
mert lépni?</p>
<p>– Nincs itt olyan, kedves öcsém, mert a ki itt duellumra kihív
valakit, azt bolondnak tartják, s a ki kimegy vele, még nagyobb
bolondnak; hanem ha olyan <span class="pagenum"><a name="Page_265"
id="Page_265">-265-</a></span> igen nagyon akarsz verekedni, eredj
el Csengerbe, mikor sokadalom van, aztán kiáltsd el magadat, hogy
tyukodi vagy: s mindjárt kapsz ott embert, a ki összekapaszkodik
veled, a hány csak kell.</p>
<p>– De hát ha se tűzből, se vízből, se rablókézből nem
szabadíthatják ki az imádottakat, se kardot nem törhetnek érte,
ugyan mit csinálnak ebben a kenderszagú országban az emberek, ha be
akarják bizonyítani egy szép lánynak azt, hogy szeretik?</p>
<p>– Odamennek hozzá és megkérik feleségül.</p>
<p>– Üm! Bátyám se tud egyebet, mint tréfálni, mikor az ember
valami okosat akar megtudni.</p>
<p>– Nem tréfálok én, öcsém.</p>
<p>– No hát mondja azt, hogy Argyrus királyfi felment az üveghegyre
egy patkolatlan lovon, azt elhiszem; mondja azt, hogy báró De Manx
halálra csiklandozta a medvét, azt elhiszem; hogy Háry János
pogácsát süttetett magának a királynéval: azt se ellenzem meg; de
hogy oda lépjen emberi halandó teremtés a Nenyuljhozzám elé azzal a
szóval, hogy «kisasszony! én magát…» Tyhű! Dehogy jön ki a számon.
Beszéljünk másról. Megkezdték már a gyapjunyírást.</p>
<p>S aztán átvitték a diskurzust a juhászatra; többet azon a napon
nem is beszéltek asszonyi nemen levő teremtésről.</p>
<p>Aztán csak szépen telt az idő megint. Tivadarról hordták a hírt
János bátyjának az ösmerősök, hogy az alighanem a csökmei sárkányt
keresi a mocsárban; vagy pedig hamis huszasokat készít odahaza; az
sem épen lehetetlen, hogy a moldvai «fekete vajda» elásott kincseit
puhatolja a Szamos partja mentében; mert nem látni azt másutt, mint
olyan helyeken, a hol ember hozzá nem fér.</p>
<p>Már szépen kitavaszodott. Egy délután János úr udvarán elkezdi
valaki énekelni azt a nótát, hogy «Nézz tükörbe, s mindjárt lészen
Szemed előtt rózsa készen». <span class="pagenum"><a name=
"Page_266" id="Page_266">-266-</a></span></p>
<p>«Ezt» a hangot már ismerte. «Boldi» hangja volt az, a vak
koldusé.</p>
<p>Abban az időben Magyarország nádorának az a jótékony gyöngéd
eszméje támadt, hogy az országból összegyüjteté a vakokat, Pesten
intézetet alapított a számukra, ott a tehetetlenjét holtig való
ápolásra elvállalták, a fiatalját pedig kitanították szépen
művészmódra énekelni, akkor adtak neki egy guitárt, s azzal
tisztességes kenyér volt adva a kezébe s hajlék a feje fölé. A
magyar szereti a szép dalt; a vándor vak énekesek elhelyezték
magukat ki ide, ki oda: mindegyiknek jutott egy vidék, egy
vármegye, a hol szivesen látott vendégei voltak minden kastélynak
és gunyhónak. Ezek voltak a magyar nép Minnesängerei. Ezek hordták
a lágyító dalt fájdalmas szivektől aczélkemény szivekhez s gyakran
apró tréfás történetkéket versbe szedve dalolgattak az udvarokon, a
miknek az alapmeséjét a beavatottak ismerték, s a miket a kigúnyolt
fél azzal torolt vissza, hogy ellendalt készített s ő is
betanította azt a vak énekesnek s visszaküldte vele a
bosszantóihoz. Egész énekes-harczot folytattak általuk ritmusokban
és kadencziákban.</p>
<p>A Szamos mentének Boldi volt a vak énekese.</p>
<p>János úr végighallgatta tőle a dalt, a mit a vak olyan szépen
tudott énekelni. Ő nem látott soha se rózsát, se tükröt, se szép
leányt, mégis olyan érzéssel tudott róluk dalolni.</p>
<p>– Kitől tanultad ezt a nótát, Boldi? – kérdé tőle János úr.</p>
<p>– Hát a Tivadar úrtól. Ő tanított meg rá. Nékem ő csinálta ezt a
dalt. Ugy-e, de szép?</p>
<p>– Nagyon szép, Boldi; kapsz is érte tőlem egy tallér borravalót.
De már most tedd meg a kedvemért azt, hogy eredj át Körtvélyesre;
állíts be a Kapornakyék udvarába, s dalold el ezt a nótát. Meglásd,
hogy ott is üti érte a markodat egy tallér. <span class=
"pagenum"><a name="Page_267" id="Page_267">-267-</a></span></p>
<p>Kétszer se kellett ezt a vak énekesnek mondani. A kapott
tallérra ráköpködött a markában, s azzal leereszté azt a biztos
csizmaszárba, hátára vetette a guitárját s vezettette magát a
fiúval nagy sietve.</p>
<p>Másnap délben megint ott volt János úr udvarában a vak dallos.
Ragyogó arczczal jött, s előre nyújtá az összeszorított markát.
Mikor kinyitotta, dicsekedve mondá:</p>
<p>– Itt a másik tallér!</p>
<p>János úr kötekedni akart vele:</p>
<p>– Nem tallér az, Boldi, hanem kétgarasos. Bolonddá tettek
vele.</p>
<p>A vak dalos nevetett.</p>
<p>– Hát azt hiszi a tens úr, hogy az én tenyerem nem ismeri meg a
különbséget a réz meg az ezüst között? hogy az ujjam hegye nem
tudja elolvasni, mi van a pénzre nyomtatva? Tallér biz ez, még
pedig koronás: Mária Terézia királyunk képe van rajta. (A régi
magyar sokat tartott arra, hogy Mária Teréziát királyunknak
nevezze.) Aztán a ki ezt adta, nem tesz az bolonddá e világon
senkit, a drága angyali szépség!</p>
<p>– Hát hogy tudod te, hogy angyali szépség? Hisz nem láttad!</p>
<p>– A hangjából látom! Mikor az megszólal, úgy áll előttem, mintha
világítana. Ha viaszkom volna, ki tudnám az arczát csinálni
belőle.</p>
<p>– No, én adok neked viaszkot, csináld ki. Üveg alá teszszük.
Hanem előbb eredj vissza a Tivadar öcsémhez, s mutasd meg neki a
tallért, a mit kaptál.</p>
<p>– De meg is mutatom! Áldja meg a Jézus az olyan jó embert, a ki
olyan szép nótát tanít a szegény vak koldusnak, a mi tallérokat
hoz. «De a tükör rózsáinál Százszor szebb az originál.»</p>
<p>Még a távol mezőről is hangzott a dal refrainje, a hol már senki
sem fizetett érte, se nem tapsolt rája. <span class=
"pagenum"><a name="Page_268" id="Page_268">-268-</a></span></p>
<h3><i>VI. Vestigia terrent.</i></h3>
<p>Az előre mentek nyomai ijesztenek.</p>
<p>Tudniillik, hogy a mesebeli rókát az ijesztette vissza az
oroszlán fejedelmi barlangjának a látogatásától, hogy csupa befelé
menő lábnyomokat látott, kifelé jövőt egyet sem; a
Kapornaky-kastély látogatóit pedig ellenkezőleg az, hogy még addig
minden leánykérő a hogy bement, úgy ki is jött; ott nem
marasztották.</p>
<p>Az első kisérlet sikerült. Soha az utóbb támadt poéták közül
százaranyos pályadíjnak (mit vak pályabirák osztogatnak) a
kitüntetett úgy meg nem örült, mint Tivadar annak az egy tallérnak,
melyet nyoszolyólyányul meghivott két múzsája aratott a szegény vak
pályázónak. Másnap már ott volt János bátyjánál, jó négyes
fogatával, s azzal a jó reggel kivánással lepte meg, hogy «most már
jőjjön bátyám násznagyomnak».</p>
<p>Annak sem kellett azt kétszer mondani; az is rögtön befogatta a
maga négyesét. Jó, saját nevelésű mének voltak. Tudniillik az
minden illedelem ellen volna, hogy a násznagy és a præsumtiv
vőlegény ne két külön fogaton menjenek.</p>
<p>Mikor aztán a tornáczba kiállva, dicsérgetnék és bírálgatnák
egymás lovait: ime érkezik a harmadiknak az udvarra egy új négyes
fogat, melynek tulajdonosában egyszerre megismerték a Bánkódy
Simit.</p>
<p>János úr nagyon megörült neki:</p>
<p>– Legalább nem marad szégyenbe a jó reine claude pálinkám!</p>
<p>János bátya maga nem ivott semmi égetett italt, hanem a vendégei
számára tartott ilyen ritkaságképen gyártott finom szeszt, a mit a
királynői gyümölcsből főztek. Ezúttal azonban Tivadar sem nyult
hozzá, azt mondta, hogy mikor az ember leánykérőbe megy, akkor nem
szabad pálinkát innia: még ma pipa sem volt a szájában.
<span class="pagenum"><a name="Page_269" id=
"Page_269">-269-</a></span></p>
<p>A Bánkódy Simi fogata gyönyörű szép négy almáspej volt: telivér
állatok; azok még csak szóba sem álltak a másik két négyes
kollégáival. Tudták, hogy ők arisztokraták. Az úrfi is nyalka
legény volt: a legnagyobb birtok tulajdonosa a környékben, s az
anyja báróné, tehát ő maga félmágnás, s az is nagy dolog.</p>
<p>– Hozott Isten! – üdvözlé a háziúr az érkező vendéget, a ki
nyilván csak egy baráti köszöntésre tért be errejártában; s
mindjárt vitte az asztalkához, megkinálva az aranyszinű
nedvvel.</p>
<p>– Köszönöm, ma nem iszom pálinkát. Még ma pipa sem volt a
számban.</p>
<p>– Tán bizony leánykérőbe mégy?</p>
<p>– Olyanformán van.</p>
<p>– Aztán hová?</p>
<p>– Hát csak ide – a szomszédba.</p>
<p>– Kapornakyékhoz?</p>
<p>– Körülbelül. Jobb azt az embernek nem hiresztelni; mert hátha
kosarat kap.</p>
<p>Bánkódy Simi csak azért hajtatott be, hogy megmutassa az új
négyes fogatát s megdicsértesse magát érte. Nem is mulatott
sokáig.</p>
<p>– Aztán ne kivánjatok szerencsét. Vadásznak, leánykérőnek nem
szabad azt kivánni.</p>
<p>Úgy se kivántak.</p>
<p>A mint elhajtatott, azt mondá Tivadar nagy búsan:</p>
<p>– No, ha te nem iszol, hát majd iszom én. S azzal bújában a
szájának vitte az egész szalmafonatos butykost.</p>
<p>– Mit akarsz? – rivalt rá János bátya, erővel kicsavarva kezéből
az öngyilkosságra szánt fegyvert. – Elment az eszed?</p>
<p>– Megjött! Csak nem megyek tán duettben leányt kérni?</p>
<p>– Hát te megijedsz a versenytárstól? Gavallér vagy, katona
voltál, mindig kerested, hogy kit vágj le? most itt van. S te
megretirálsz? <span class="pagenum"><a name="Page_270" id=
"Page_270">-270-</a></span></p>
<p>– Hja, bátyám, a leánykérés nem olyan, mint a párbaj. A
párbajnál, ha bizonyosan tudja is az ember, hogy az ellenfele jobb
vívó, hogy összevágja, helyt áll neki. A leánykérés olyan, mint a
lóverseny. Az ember meglátja, hogy a másiknak jobb paripája van:
megfizeti a bánatpénzt s visszalép, s ezért senki sem nevezi
gyávának. Már pedig ha csak a lovainkat összehasonlítja is valaki,
első látásra megmondja, hogy az övéi zsibói ménes ivadék, az enyéim
pedig csak mezőről fogottak: amazok a menyasszonyt vinni valók.</p>
<p>– Nem a lóról, hanem a rajta ülőről van itt most szó.</p>
<p>– Akkor is enyém a bánatpénz-fizetés. Mennyivel szebb, jobb,
okosabb, gazdagabb fiú Simi nálamnál? S aztán még az apja
alapítványt is tett a debreczeni kollegiumban hat árva diák
ellátására. Bizony kifogatom én a lovaimat!</p>
<p>S nem lehetett többet lelket verni belé. Azt mondta, hogy
hazamegy. Alig lehetett rávenni, hogy várja meg az ebédet.</p>
<p>Épen hozzá akartak ülni nagy búval-bánattal a gyásztorhoz, a
midőn újra hangzik az udvaron a vendégbejelentő négyes
csengés-bongás, s a kisietők bámulatára a ma reggeli telivér fogat
hajtat be az udvarra: maga a Simi a hintóban. Az ostorhegyes
kétszer is megbotlott a sima úton.</p>
<p>– Sánta ez a te ostorhegyesed, Simi, – mondá neki János úr.</p>
<p>– Az nem sánta. Hanem én sántítok mind a négy lábamra.</p>
<p>– Mi lelt?</p>
<p>– Az, hogy kitették a szűrömet az ajtón.</p>
<p>– Ugyan ne mondd. Hogy lehet az?</p>
<p>– Nagyon simán van. Az öreg úr meghallgatta a kérésemet,
megdicsért, megszorongatott, le is ültetett; hanem aztán egy kis
nehézséget gördített elém, tudniillik, <span class=
"pagenum"><a name="Page_271" id="Page_271">-271-</a></span> hogy
vajjon a leánya mit szól hozzá? Audiatur et altera pars. Halljuk a
másik félt is!</p>
<p>– Hát aztán hogyan volt az? – kérdé Tivadar nagy mohón.</p>
<p>– «Infandum renovare jubes… dolorem.» Mondhatlan fájdalmak
felújítását kivánod tőlem; de ha téged mulattat, hát elmondom, hogy
megy az ilyen szomorú szertartás végbe. Hát bekoczogtatok, azt
mondják: «Tessék!» Belépek. Ott találom a mamát a pamlagon, könyvet
olvasva, a kisasszonyt az ablakon, rámán himezve; meghajtom
magamat, leültetnek, kalapomat a térdem közé veszem.</p>
<p>– Ugyan ne mondj el minden bolondságot.</p>
<p>– De ha mindent meg akarsz tudni, hát ezt is csak hallgasd meg.
– Aztán elkezdünk róla beszélni, hogy milyen régen nem volt már
eső. A tavaszi nem kelhet ki. Ebbe a kisasszony nem szól bele.
Folyvást stikkol. Belékötök. Mi lesz abból? Dohányzacskó. – S ki
lesz az a szerencsés, a ki abból dohányozni fog? – Az nem tudatik.
– Hogyan lehet az? – Ez a dohányzacskó a vármegyeházán fog
kilutriztatni, s a begyűlt összeg a megyebeli vak koldusok között
fog kiosztatni. – Úgy én megrakom mind a kilenczven számot,
elnyerem a dohányzacskót, s leszek a kisasszonynak vakja is,
koldusa is, ha a kisasszony is lesz nekem vakvezetőm az életen
keresztül.</p>
<p>– No, ezt furfangosan gondoltad ki, – fohászkodék fel Tivadar
irígykedve.</p>
<p>– Kárbaveszett fáradság volt! Minden felelet helyett elkezdett
az előtte álló virágcseberrel babrálni. «Ugyan az Isten áldja meg,
adjon legalább egy szál virágot, ha már élő szóval feleletet nem
ád.» Akkor aztán kiválasztott a számomra egy – nenyuljhozzámot. «Ez
azt teszi, hogy elmehetek?» – Ekkor az anyja is beszélt. «Nem akar
ez férjhez menni soha.» – A leány azt mondta rá: «Ti vagytok az
okai ketten; nekem olyan <span class="pagenum"><a name="Page_272"
id="Page_272">-272-</a></span> jó apám és olyan jó anyám van, s
engemet olyan nagyon szeretnek, hogy nem tudok tőlük megválni.» –
«De mi majd egyszer meghalunk», mondá az anya. «Akkor én már vén
leány leszek, senkinek sem lesz rám többé gondja: alapítok egy
kálvinista zárdát s abban magam körül gyüjtök minden otthon maradt
leányt a környékből.» – Denique én megkaptam a kosarat, nem is volt
egyéb dolgom, mint hogy megfordítottam a kocsirudat. Az öreg úrnak,
a ki a kocsimig kisért, azt mondtam, hogy majd a sédriákon
elvégezzük a függőben levő ügyet: nehogy a cselédek valamit
észrevegyenek. De az istentelenek, akárhogyan óvakodtam, mégis
becsempésztek a kocsi-ülés alá egy csinos kis «kosárkát», tele
sárga violával. No már most, Tivadar öcsém, megtudtad, hogy miképen
kap halandó ember kosarat?</p>
<p>Most aztán már Simi «ivott». Ebéd végével le volt öblítve a
búja. Azt mondta: gyöngyház! ha leszakad, lesz más!</p>
<p>A mint a boldogtalanul járt kérő odább ment, János bátya karon
fogta Tivadart s azt súgta neki: no öcsém, be vannak fogva a
lovaink.</p>
<p>– Mi czélra vannak befogva?</p>
<p>– Arra, hogy visszajövet selyemkendő legyen a szerszámjukra
kötve.</p>
<p>– Csak nem gondol arra bátyám, hogy «én» most oda menjek
leánykérőbe, a honnan «ezt» kikosarazták?</p>
<p>– No te ugyan derék katona vagy, még akkor sem mersz a
csatatérre lépni, mikor már az ellenség elfutott.</p>
<p>– De a ki annyival jobb volt, szebb volt nálamnál s mégis
megbukott, hogy merjek én annak a nyomán elindulni?</p>
<p>János bátya egy szót se szólt többet Tivadar öcscse biztatására,
hanem felkapta, nyalábra vette; minden rugkapálózása daczára
levitte a kocsihoz, bedobta az ülésbe, melléje ugrott, lefogta a
két kezét, hogy el ne szabadulhasson s azzal rákiáltott a kocsisra:
«hajts!» <span class="pagenum"><a name="Page_273" id=
"Page_273">-273-</a></span></p>
<p>Így szoktak tenni a huszárok!</p>
<p>A kocsi pedig nem állt meg, csak a Kapornakyék kastélya udvarán.
Ott aztán az őrnagy bátya kiadta a napiparancsot.</p>
<p>«Egy, kettő, három! Az első rohammal beveszed a leány szívét; a
másodikkal megostromolod az apja sánczait, a harmadiknál
kapitulácziót követelsz kényre-kegyre. Nekem vagy győzve, vagy
halva jőjj vissza!»</p>
<h3><i>VII. A rózsa rózsája.</i></h3>
<p>Sok katonán megesett az már, hogy a míg benne nem volt az
ütközetben, tetőtől talpig szív volt, úgy reszketett tőle, s mikor
aztán egyszerre belekeveredett, senki se volt nálánál vitézebb.</p>
<p>A mint a cselédektől megtudták a megérkezők, hogy Jolánka a
parkban sétál egyedül, az alispán pedig odafenn van a szobájában –
rablóbanda nem intézheti ügyesebben a támadást, mint a hogy ők
foganatosították. János bátya ment az alispánhoz, Tivadar pedig
elfoglalta a parkot.</p>
<p>Tavasz idő volt; a park minden útjain nyiltak a rózsák, tarka
csoportokban, egész lugosokat képezve, rózsasövények, rózsaerdők!
De Tivadar úgy volt vele igazán, mint az egyszeri ember, a ki nem
látta a fátul az erdőt; ő nem látta a rózsától a rózsaerdőt. Attól
az egy rózsától, a ki szemközt jött rá. A szép Jolánka egyedül
sétált a rózsák között, s egy letört százlevelű volt a kezében.</p>
<p>Tivadar el volt rá szánva, hogy ha elfut előle, utána fog
szaladni, megkeríti és elfogja.</p>
<p>Nem volt rá szükség. Az, a mint meglátta őt, sietteté lépteit,
hogy hamarább találkozzék vele. S még ő szólítá meg.</p>
<p>– Ah ön itt van? Azt hallottam, hogy elment Amerikába.</p>
<p>– Csakugyan ott voltam kisasszony. Folyvást Amerikáról
<span class="pagenum"><a name="Page_274" id=
"Page_274">-274-</a></span> írt könyveket olvastam s nagyon
megszerettem azt a világrészt.</p>
<p>– S mit szeretett meg rajta olyan nagyon?</p>
<p>– Leginkább tetszett nekem az a szokás, hogy ha valaki
Amerikában egy hölgynek udvarol, azt tartozik elvenni. A törvény
igen szigorú e tekintetben. Házassági ajánlatnak tekinti azt is,
hogyha egy férfi egy szál rózsát kér egy hölgytől.</p>
<p>Jolánka nem felelt rá semmit, nagy dolga volt vele, hogy a
kezében tartott rózsáról leszedje a töviseket.</p>
<p>– Hejh, ha ez az enyém lehetne! – sóhajta fel Tivadar, Jolánka
keze után nyulva.</p>
<p>– Hát hiszen önnek adom, – szólt Jolánka, odanyújtva a
«kezét».</p>
<p>– A rózsát?</p>
<p>– A rózsát «is».</p>
<p>El is lett azután ez a kéz halmozva csókkal: s attól a percztől
fogva, hogy a kezét meg hagyta csókolni, nem is volt többé a szép
Jolánka «Nenyuljhozzám».</p>
<p>Tivadar odatűzte a gomblyukába a rózsát, s nem volt most már
nálánál büszkébb, kevélyebb, elbizakodottabb ember a kerek
földön.</p>
<p>Elfuthatott most már a szép Jolánka: fogva volt már. Mehetett
már megvallani az anyjának rózsapiros arczczal, hogy elvesztette –
a virág nevét.</p>
<p>Tivadar pedig nagy sebességgel végigjárta a park kanyargó
útjait, mint a ki nagyszerű szónoklatra készül. Hátra volt a
nehezebb feladat: az alispánt is rábírni, hogy legyen egy
pillanatig vele együtt Amerikában! Nehéz sor! De a rózsa rózsája
erőt adott hozzá.</p>
<h3><i>VIII. A szigorú apa.</i></h3>
<p>Mikor már Tivadar elég sok tulipántágyon keresztülgázolt s nagy
mennyiségű virágcserepet felforgatott, a mik elég szerencsétlenek
voltak vele szemközt találkozni, <span class="pagenum"><a name=
"Page_275" id="Page_275">-275-</a></span> a míg ő a legtökéletesebb
leánykérési szónoklatot kifőzi fejében: akkor sietett fel elszánt
lélekkel a kastélyba.</p>
<p>Minden ostromnál az a legnehezítőbb körülmény, hogy az ember
sohasem tudja, mire várja az ellenség?</p>
<p>Tivadar rohamterve, szónoki remeke egészen ahhoz volt készítve,
hogy az alispánt majd egyedül kapja a dolgozó szobájában. S mikor
tudakozódott utána, akkor azt mondták neki, hogy odabenn van a
szobájában; csak tessék besétálni.</p>
<p>Tivadar együtt találta az apát, az anyát, a leányát, meg a János
bátyját is. Már most hol van az a szónoklat! Egy ige se látott
abból napvilágot!</p>
<p>– No öcsém, te ugyan sokára jösz elő a gyűrűdet kiváltani! –
Előzé meg az alispán. – Azóta már csak tanulhattál be valami szép
nótát. Addig vissza nem kapod ám.</p>
<p>– Tudok biz én szép nótát is, urambátyám, – szólt Tivadar,
bátorságnak okáért a gomblyukába tűzött rózsára szegezve szemeit. –
El is énekelem igen szívesen; de a gyűrűmet mégsem viszem el; mert
én azt itt akarom hagyni – Jolánka kisasszony jegygyűrüjeül.</p>
<p>Megtörtént! Benne volt a tűzben.</p>
<p>Az alispán komoly, ünnepélyes képet csinált.</p>
<p>– Öcsém uram! Ez fontos nyilatkozat. Én a leányom kérője
irányában igen szigorú vagyok. Nagy követeléseim vannak, s azok
kiterjeszkednek a «jellemre, szellemi képzettségre, rangra, vagyoni
állásra és a vallás dolgára is».</p>
<p>No ez szép lesz, gondolá magában Tivadar, ha most itt ezekből a
tárgyakból megczenzeálnak! S valami olyan gondolatja támadt, hogy
talán jó volna eldobni a puskát a búzavetésbe és elfutni a
kukoriczásba? – A rózsájára tekintett s az azt mondta neki, hogy ne
féljen. A rózsa nem csal.</p>
<p>– Legelőször is a jellem dolgát illetőleg, – szólt az alispán, –
megkövetelem a leányom kérőjétől, hogy soha kriminalitásért
börtönözve ne lett légyen. <span class="pagenum"><a name="Page_276"
id="Page_276">-276-</a></span></p>
<p>Tivadar nagyot lélegzett. Attól tartott, hogy holmi gárdistakori
csapodárság után fognak inquirálni.</p>
<p>– Jajh, urambátyám, nem csuktak engemet még karczerba se soha,
még diák koromba se.</p>
<p>János bátya nagyot intett neki a szemöldökével, ezúttal
öntudatosan, hogy ne feleljen többet, mint a mennyit kérdeznek.
Megérdemelte volna egyszer-másszor.</p>
<p>– Azután jön a szellemi képzettség. Én szigorúan megkivánom a
leányom kérőjétől, hogy írni, olvasni tudjon; a kétszerkettőt
ismerje és legalább magyarul hiba nélkül beszéljen.</p>
<p>– Hiszen, urambátyám, még just is végeztem, otthon vannak a
bizonyítványaim.</p>
<p>János bátya nagyon rángatta a szemöldökét: – jó lesz azokkal nem
dicsekedni! Sok megfordított «s» betű fordul elő a classificatio
rubrikáiban.</p>
<p>– Azután jön a «rang». Azt okvetetlenül megkívánom attól, a ki
előttem kérőnek föllép, hogy jobbágyi vagy cselédi osztályhoz ne
tartozzék.</p>
<p>– De már az meg épen nem vagyok, inkább magamnak van harmincz
cselédem. S vagyok a vármegyén vicenotárius!</p>
<p>(A mellékneveket elhagyta.)</p>
<p>– Azután a vagyoni állás. Ez is nagyon megfontolandó. Én a
leendő vőmtől megkivánom, hogy legalább annyi birtoka legyen, a
mennyit egy jobbágytelek képez.</p>
<p>– Akkor én herczeg vagyok! – tört ki Tivadarból a büszkeség. –
Épen most kaptam az idei repczetermésért negyvenezer forintot. Itt
van a zsebemben.</p>
<p>– Végül hagytam a legnehezebb skrupulusomat. Ez a vallás. Tudni
fogja uramöcsém, hogy én arra nagyon sokat adok.</p>
<p>No most itt van az a szikla, a min hajótörést szenvedek, gondolá
magában Tivadar. A többi csak sziréndal volt, arra való, hogy a
szegény hajóst belecsalogassa az örvénybe. <span class=
"pagenum"><a name="Page_277" id="Page_277">-277-</a></span></p>
<p>– Hát én megkivánom szigorúan a leendő vejemtől, hogy vallására
nézve a «thúgok» vagy «phansigárok» felekezetéhez ne tartozzék, a
kik a vendégeiket megfojtogatják.</p>
<p>Most már egészen tisztában volt a helyzetével Tivadar.</p>
<p>– Dehogy fojtom én meg a vendégemet, ha csak borba nem! – s
azzal odarohant az alispánhoz, hogy a kezét fiúi tisztelettel
megcsókolja.</p>
<p>– Lassan, lassan, – csitítá őt Kapornaky. – Még ez csak a külső
vár volt. Hátra van ám a fellegvár. Nem elég az én tetszésemet
megnyerni; az a nehezebbik kérdés, hogy hát a leányom szeret-e?</p>
<p>– De már ezen a kérdésen túl vagyok.</p>
<p>– Hogyan tudod?</p>
<p>Tivadar kivonta a kebléből a kapott rózsát. Spanyol királynő nem
dicsekedett büszkébben a római pápától kapott aranyrózsával, mint ő
ezzel.</p>
<p>– Ezt a rózsát Jolánka kisasszony ajándékozta nekem s aztán
kegyelmes volt bűnbocsánatot adni, hogy a kezét megcsókoltam
érte.</p>
<p>Az alispán leányára tekintett, azt ugyan nem láthatta meg, mert
az arcza el volt rejtve az anyja főkötője mögé. De hát «qui tacet,
consentit». A hallgatás is vallomás.</p>
<p>– No ha azt tette, akkor csakugyan a tied, – szólt kezét nyujtva
Tivadarnak; s aztán lett a szobában általános nevetésből és
zokogásból támadó szép harmónia.</p>
<p>János úr ráveregetett az öcscse vállára. Jól viselte magát! De
ugyan nagy munka is volt.</p>
<p>– De még ezzel mind nem ütjük ám el a dolgot, – mondá Kapornaky.
– Nekem még mindig tartozol egy nótával. Az itélet ki van mondva. A
míg azt el nem dúdolod, addig a gyűrűd zálogban marad.</p>
<p>Tivadarnak pedig akármikor több kedve volt a danoláshoz, mint
most. Valami úgy összeszorította a torkát, hogy egy hang nem jött
ki rajta. A szíve úgy tele volt <span class="pagenum"><a name=
"Page_278" id="Page_278">-278-</a></span> érzéssel, hogy az agyának
egy gondolatja sem maradt meg. Csak nézett nagy holdkórosan a szép
Jolánka szemébe.</p>
<p>Egyszer aztán maga a leány adta a szájába a dal kezdetét,
elkezdte azt, a maga édes, galambnevetéshez hasonló hangján.</p>
<p>«Nézz a tükörbe.»</p>
<p>Erre aztán Tivadar is felszívelte magát s szép bariton hangjával
kontrázva a kedvesnek, kiegészíté a duettet, hogy végül minden
ember tapsolt neki.</p>
<p>– Itt van a gyűrűd, – mondá a szigorú itélőbiró.</p>
<p>– De a kiváltott záloghoz még egy csók is szokott járni.</p>
<p>– Hát az természetes.</p>
<p>A másik pillanatban már aztán ott volt a térdén Jolánka előtt a
szerencsét kérő s megkapta a csókot.</p>
<p>És aztán mikor az újjára vonta a kedvesnek amaz emlékezetes
gyűrűt, nem állhatta meg, hogy meg ne kérdezze tőle, kis kezét
kezei közt tartva: az első tegezés szent kiváltságával:</p>
<p>– Ugyan mondd meg, édes: mi volt az, a mit meg tudtál rajtam
szeretni?</p>
<p>A leány megsugta:</p>
<p>– Az, hogy megvártad, hogy én kérjelek meg téged.</p>
<h3><i>IX. Az «egy» jegenyefa.</i></h3>
<p>Nem valami különös történet biz ez: csak az a nevezetes benne,
hogy emléke megmaradt annyi emberöltő időn keresztül. Nincsenek már
sehol azok az emberek, a kik krajczárban lutriztak, s aranynyal
volt telve a láda-fiókjuk; sem a félénk ifjak, a kik
bálványozottukhoz fölnézni sem mertek, sem a hölgyek, a kik –
zsiráfhajzatot viseltek. – Csak a délibáb van még meg.</p>
<p>A Messzelátó-csárda udvaráról még most is meglátszik a távolból
felmagasló egyetlen jegenyefa. Ágai közt <span class=
"pagenum"><a name="Page_279" id="Page_279">-279-</a></span>
madársereg fészkel; árnya alatt boldog, nagyszámú család virágzik.
A másik szálfa elment rég a névtársa után.</p>
<p>Néha, a földtündér jó kedvében, a délibáb körülrezgi a vidéket,
s olyankor mind a hat jegenyefát felmutatja a láthatáron;
kiemelkednek az álmodott tengerből s árnyékuk megduplázza a csalóka
képet.</p>
<p>– Ime a Virágossyak jegenyefái! De közel látszanak! – mondja a
gazdaember, a ki ezt látja.</p>
<p>– Eső lesz holnapután, – mond reá a másik.</p>
<p>A távol rónáról felhangzik a tilinkó búskomor dala.</p>
<p>– A Virágossy-nóta! de messze elhangzik!</p>
<p>– Tartós jó eső lesz.</p>
<p>S aztán elmondják a hat jegenyefa és a Virágossy-nóta történetét
annak, a ki még nem tudja.</p>
<hr class="chap" />
<p><span class="pagenum"><a name="Page_280" id=
"Page_280">-280-</a></span></p>
<div class="chapter">
<h2>JASKA ÉS JAKSA.</h2>
</div>
<p>Volt nekem két ismerősöm; az egyiket hítták Jaska Ferencznek, a
másikat Jaksa Ferencznek.</p>
<p>Ferencz, a Jaska, ez nagy gavallér volt és poéta, írt verseket
és váltókat, a verseket nem igen fogadták el a szerkesztők, a
váltókat de igen a zsidók, ismerték őt igen jól a
masamód-kisasszonyok, meg a tipografos nimphák, nemkülönben a
kávéházak és czukrászhivatalok Hébéi, a kiket főfő studiuma
tárgyául választott. Egyébiránt szép fekete haja volt, a mit
fodrozva viselt, csinos barkója és sajátságosan imposant görbe
orra.</p>
<p>Ferencz, a Jaksa, ez pedig ügyvéd volt, emberséges váltóügyvéd
és semmi más, írt pereket és exequált váltókat, nem járt sem
kávéházba, sem czukorfogyasztó kioszkba, kerülte a fiatal
fehérszemélyeket, mint a kik a törvény által semmi jogérvényes
cselekedetre nincsenek feljogosítva, a divatra különben nem sokat
adott, shawl nyakkendőt viselt nyáron is és fehér kalapot télen, a
szakállát körül meghagyta, s a haja szőke volt és mindig kurtára
lenyirva.</p>
<p>Ez a két becsületes ember az egész életet megkeserítette
egymásra nézve, az által, hogy a neveik oly fataliter hasonlítottak
egymáshoz.</p>
<p>Majd a csizmadia hozott Jaksa úrhoz olyan szűk csizmákat, hogy a
szemei dülledtek ki bele, a mint felhúzta, s mire harmadnap
megtudta, hogy az nem neki volt szánva, már akkorra két új
tyúkszemet kapott tőle. <span class="pagenum"><a name="Page_281"
id="Page_281">-281-</a></span></p>
<p>Majd meg Jaska úr elegáns garzon szállásának előszobájába
takarítottak fel távolléte alatt kilencz mázsa kőszenet, a mit
Jaksa úr rendelt meg takarékosságból téli fűtőnek, s a mi a dandy
hírét iszonyúan compromittálta, a parquettáját pedig
tönkretette.</p>
<p>Egyszer-egyszer mindenféle vad ismeretlen pinczér fogta el az
utczán Jaksa urat, hogy azt a kis tartozást, a mivel ekkor meg
ekkor adós maradt, ne sajnálja már megtéríteni, másszor meg Jaska
urat támadták meg pervesztes cliensek s felvilágosítást kéregettek
tőle.</p>
<p>Ha versek jelentek meg néha Jaska úrtól, ha Jaksa urat
kinevezték valami csődhöz perügyelőnek, azok a fatális szedők
mindig összetévesztették a két nevet, a min aztán Jaksa úr épen
olyan dühös volt, ha gratuláltak neki, hogy ugyan szép verseket
kezd írni; mint Jaska úr, hogyha jöttek hozzá mindenféle nyúlbőrös
ügyfelek s megértették vele, hogy nekik miféle igénypereik vannak
az illető csődtömeg irányában.</p>
<p>Ez rettenetes élet volt! rettenetes! Jaska azon dühöngött, hogy
mint tarthatják őt annak a fisléderben járó prókátornak, azzal a
kopott fejjel, azzal a prózai ábrázattal? Jaksát meg az hozta
méregbe, hogy mint lehet őt összetéveszteni azzal a nap- és
holdlopó poétával? a ki egyebet sem tesz, mint a leányok után
szaladgál. Mind a kettő szelid, barátságos ember volt, de mikor
összetévesztették őket s egyiket a másikon keresték, akkor tűzbe
jött mindegyik s kikergették az embert a házból.</p>
<p>Egy este Jaska úr nagyúri vigalomba volt meghíva, mely alkalomra
ujdonat uj frakkot rendelt meg a legelegánsabb szabóművésznél. Az
visszaizent, hogy igenis, meglesz, már munkában is van. A vigalom
napján délután még egyszer oda küldte az inasát, hogy meglegyen am
a frakk. A szabó visszaüzent, hogy igen is, meglesz a kaczabajka.
<span class="pagenum"><a name="Page_282" id=
"Page_282">-282-</a></span></p>
<p>«De bolond <i>neolog</i> ez a szabó, gondolá magában Jaska;
kaczabajkának nevezi el a frakkot; különben ártatlan dolog, hadd
tegye.»</p>
<p>Estefelé egészen fel volt már öltözve a dandy, csak a frakk
hiányzott még: pedig itt volt már az idő; «eredj, sürgesd azt a
szabót!» riasztá el az inasát. Az inas futott, szemben találkozott
épen a szabóval. Hozza már a kaczabajkát!</p>
<p>– Ugyan megvárakoztatott, a bérkocsi is itt vár már régen: adja
hamar azt a frakkot.</p>
<p>– Itt van az a kaczabajka.</p>
<p>Hát a mint felölti, nyakig esik a prémes azurkabátba, a körme
hegye sem látszik ki a hosszú ujjakból.</p>
<p>– Mi a hetvenhét ménkő ez?</p>
<p>– Hát a mit meg tetszett rendelni az útra!</p>
<p>– Kicsoda? Én?</p>
<p>– Igen is, Jaksa úr.</p>
<p>Jaska úr pedig fogá a kaczabajkát és a szabót, egymáshoz veré
mind a kettőt és kihajítá az ajtón s dühödten ordítá, frizuráját
tépve: «Ezt a Jaksát én megölöm!»</p>
<p>Másszor Jaksa úr ül odahaza és nagy sietve dolgozik valami
replikán, a mit még ma be kell adni; mikor belép hozzá egy
felgyűrkőzött fiú, fekete foltos ujjakkal és ábrázattal, elől
valami ujságlapból rögtönzött köténynyel.</p>
<p>– Kérem a <i>manuskript</i>.</p>
<p>– Mi kell neked?</p>
<p>– A folytatás a «<i>kisasszony</i> és a <i>páfiántól</i>.»</p>
<p>– Bolondokházából szöktél ide?</p>
<p>– Kérem, nem, hanem az a novella, a hol a kisasszonyt
megszabadítja a báfián.</p>
<p>– Szabadítsd meg te magadat most mindjárt innen, mert
kettéharaplak; nem írok én novellát! a ki áldotta!</p>
<p>A gyerek szaladt esze nélkül a nyomdába vissza, <span class=
"pagenum"><a name="Page_283" id="Page_283">-283-</a></span> Jaksa
úr pedig leült irni, de mérgében összeteremtettézte a tekintetes
törvényszéket, s míg azt vakargatná kifelé a tollkéssel, megint
nyitják az ajtót, bejönnek ketten, hárman, idegen, profánus pofák,
nézegetnek széjjel a szobában, alig látszanak őt észrevenni. Egy
közülök spanyolviaszkot vesz elő, meg pecsétnyomót, a másik hosszú
lineázott papirost tesz le az asztalra s kalamárist húz ki a
zsebéből.</p>
<p>– Nini, mit akarnak az urak itten?</p>
<p>– Sajnáljuk. Szomorú kötelesség. Kénytelenek vagyunk vele. Egy
kis <i>biztosítási végrehajtás;</i> valami lejárt váltócska
miatt.</p>
<p>– Micsoda? Én ellenem?</p>
<p>– Igen is; – uraságod nemde Jaska Ferencz?</p>
<p>– Én Jaksa Ferencz vagyok.</p>
<p>– Igen, igen, Jaska. Itt kívül az ajtóra van irva a táblán.</p>
<p>– Mi van ott írva a táblán?</p>
<p>– Uraságod becses neve.</p>
<p>– Hozzák be! Olvassa ön. Silabizálja egyenkint, J, A, K, S, A:
jax! most silabizálja a váltó alá írt nevet: J, A, S, K, jask! Hát
egy dolog ez?</p>
<p>A hivatalos személyzet egy darabig várakozik, végre átlátja,
hogy itt még sem lehet lepecsételni holmit.</p>
<p>– Hát ez az úr más? Hm, hm. Nem tetszik tudni, hogy hol
lakik?</p>
<p>– Nem tudom, nem ismerem, nem hallottam róla soha. Nagy a világ,
keressék benne, bizonyosan ott lesz.</p>
<p>Jaksa úr leül és ír és rájuk se néz többet, hanem a mint
elmentek, felugrik, feldönti a kalamárist, eltöri a szék lábát s
dühödten ordít: «Én ezt a Jaskát pörbe fogom!»</p>
<p>Egyszer Jaska úr valami imádottját nevenapján meg akarta lepni
egy pompás köpenyeggel, a mit Bécsben rendelt meg. A bepecsételt
skatulya megérkezik a vasúton pontosan napjára, Jaska úr örömében
öt pengőt <span class="pagenum"><a name="Page_284" id=
"Page_284">-284-</a></span> ad a vasúti colporteurnek, azzal
fiakert vesz, viszi a skatulyát imádottjához, s mikor felbontják
azt, hát tele van sült tökkel, a mit a Jaksa úr édes anyja küldött
a fiának csemegéül Váczról.</p>
<p>Majd meg Jaksa úr sürgeti a dokumentumokat, a mikre nagy
szüksége van a perben; mikor már körmére égett a dolog, akkor
hozzák a levelet a postáról; nagy gonosz paksaméta, még bérmentve
sincsen, kell érte fizetni egy forint harminczkét krajczárt, s
mikor felbontja: van benne egy halom vers, a mit valami <i>jótékony
albumszerkesztő</i> küld vissza a tisztelt szerzőnek.</p>
<p>Jaska úr prænumeratiót nyit az összes munkáira, szétküldözi az
iveket valamennyi ismerőjének. A beküldési határnapon megjelen
Szegedről egy hajdani urabátyja, s mondja, hogy különben is örül őt
újra láthatni, de egyébiránt is kénytelen volt őt meglátogatni. (Ez
bizonyosan hozott vagy ötven előfizetőt.) Azzal a bátyámuram leül s
elkezdi beszélni, hogy van neki egy kis jószága, az tulajdonképen
félig-meddig zálog; most előáll egy ember, ki akarja váltani; de ő
nem engedi; mert pro primo ez a paragraphus, pro secundo ez az
oklevél neki kedvezményt nyujt, aztán meg a felperes nem tudja a
genealogiáját deducálni rendi szerint, mert az illető atyja meg
nagyatyja így meg amúgy az ő hetvenhetedik nagynénjének ilyen olyan
unokaöcscse volt, de itt volt, ott volt, sehol sem volt, nem is
született, mégis megholt; – a jámbor dandyt majd a hideg leli már a
rettentő bonyolódott história miatt, mikor a végin kisül, hogy hát
<i>elvállalná-e uramöcsém ezt a szép processust</i>?</p>
<p>– Hisz én nem vagyok prókátor!</p>
<p>– Nem-e? Pedig én ott olvastam a nevét a Friebeisz
kalendáriumában.</p>
<p>– Az <i>más ember</i>. Annak a nevében előtte áll a <i>K</i> az
<i>S</i>-nek! <span class="pagenum"><a name="Page_285" id=
"Page_285">-285-</a></span></p>
<p>A bátyámuram még zúgolódik, hogy hát miért nem ő az? Persze,
hogy az előfizetési ívvel régen ablakot ragasztottak be.</p>
<p>Majd megint, mikor a dandy nyolcz órakor jött haza az urak
báljából, alszik szép csendesen, rajta ütnek tíz óra tájban s
felránczigálják kezénél-lábánál fogva, hogy az Istenért, ne alugyék
már, dél lesz; elkésik a tárgyalásról s az ügyfelét elmarasztalják
kontumácziába! míg ugyanakkor a jámbor ügyvéd harmadszori sürgető
levélre lélekszakadva vágtat ki a Tehén-utczába, hogy ott
felkeressen egy numero ennyi és ennyi alatt lakó asszonyságot, a ki
őt számtalanszor kereste, s megtudja tőle azt a fontos dolgot, hogy
az a <i>Bábi</i>, a ki a gróf Rükkmakkéknál volt pesztonka, most a
Két szív-utczában szobaleány.</p>
<p>A quiproquo mindig több-több oldalát kezdte mutogatni.</p>
<p>Jaska úr kapott meghívást szüretre a kőbányába olyan nevű
asszonyságtól, a kit még nem ismert; gondolá: ez <i>új kaland</i>!
felöltözött arszlánosan, haját felbodoríttatá, kibérkocsizott
félórányira s mikor bemutatja magát a házi asszonyságnak, hogy ő
Jaska Ferencz, az mérgesen támad rá az inasára: «<i>Hát te szamár,
kinek vitted a meghivó levelet, he</i>»?</p>
<p>De viszont Jaksa úrhoz tör be máskor egy torzonborz egyéniség s
megáll nagy mérgesen az iróasztal előtt s azt mondja neki: Tudja-e
az úr, ki vagyok én?</p>
<p>– Tudja a patvar!</p>
<p>– Én vagyok Trifulszky.</p>
<p>– Nem bánom én, ha Quadrifulszky is.</p>
<p>– De ez nem tréfa, hallja az úr, hanem ha az úr még egyszer
beteszi a feleségemhez a lábát, hát leütöm a derekát.</p>
<p>Jaksa uramat is elhagyja erre a türelem, megfogja a hivatlan
vendég gallérát, s mire felvilágosulnak a tévedésről, akkorra
kiszedtek egy csomó hajat egymás üstökéből. <span class=
"pagenum"><a name="Page_286" id="Page_286">-286-</a></span></p>
<p>Egyszer épen arra ijed fel a szerencsétlen ügyvéd, hogy egy
éltes asszonyság benyit hozzá, karján valami siró portékát emelve,
a mit a költők szerelmi zálognak is szoktak nevezni, pedig arra
ugyan nem adnak semmit a zálogházban.</p>
<p>– Alásszolgája.</p>
<p>– Alásszolgája.</p>
<p>– Kegyed légyen ugy-e bár Jaska <i>vagy</i> Jaksa úr.</p>
<p>– Már vagy az egyik, vagy a másik én vagyok.</p>
<p>– Tetszik-e emlékezni arra a szegény Luizára?</p>
<p>– Bizony nem tetszik én nekem.</p>
<p>– No lássa, Jaska, vagy Jaksa úr, ez nem szép öntől. Nem olyan
nagy mesterség ám egy ilyen ügyes városi gavallérnak egy szegény
fiatal tizenhat esztendős leányka fejét elbolondítani, a kinek sem
atyja, sem anyja nincsen, a ki őt a csábítástól megőrizhesse. Ön
azt igérte szegénynek, hogy el fogja venni, csak azt várja, hogy
nagykorú legyen. Az elhitte mézes-mázos szavait és ime most örök
életére szerencsétlen lett ön miatt, s ön még csak tudni sem akar
felőle; ez nem szép, ez nem illendő, nem becsületes emberhez való
dolog, tisztelt Jaska vagy Jaksa úr.</p>
<p>Az ügyvéd nyugodt szívvel felelt:</p>
<p>– Tisztelt asszonyság, kezdem én érteni a dolgot. A bűnös én nem
vagyok, de jól ismerem, hogy kicsoda! Magam is érzékeny részt
veszek az illető szomorúságában, tessék rám bízni az ügyet, majd én
rajta leszek, hogy teljes elégtételt szerezzek a megszomorodott
ügyfélnek.</p>
<p>Jaksa úr kapott az alkalmon, hogy fatális név-másának egy gonosz
pert akaszthasson a nyakába. Eleinte csak a bosszú ösztönözte erre;
s akkor úgy torkára szorította Jaska úrnak a hurkot, hogy már-már
nem maradt annak egyéb alternativája, mint vagy nőül venni az
elcsábított leányt, vagy főbelőni magát. Később azonban, a mint az
ügyvéd megismerte ifjú védenczét, ki <span class="pagenum"><a name=
"Page_287" id="Page_287">-287-</a></span> bukása után is oly szelid
ártatlan lélekkel birt; átérzé annak szenvedéseit, mit a leányka
oly néma türelemmel hordozott; akkor mindig lanyhábban fogta az
ügyet, s végre egészen elveszté a pert. Jaska úr nem tud semmit a
leányról.</p>
<p>Az öreg asszonyság, ki Luizának szállást adott irgalomból,
dühödten rohant az ügyvéd szállására.</p>
<p>– Az úr szamár, az úr gazember; az úr készakarva elvesztette a
pert!</p>
<p>– Dehogy vesztettem. Így van ez jól.</p>
<p>– Hogy volna jól! Jaska vagy Jaksa úr nem veszi nőül a
leányt.</p>
<p>– Sőt Jaska vagy Jaksa úr nőül fogja venni.</p>
<p>– Kicsoda?</p>
<p>– Hát én. – Az a másik nem érdemli őt meg. A gyermek is az enyim
lesz. Egy betű előbb, vagy hátrább, ugyebár nem nagy különbség?</p>
<p>És úgy tett, a hogy beszéle. Elvette pervesztett cliensét s
nyert benne egy igen jó s hűséges és háladatos nőt, a ki egész
életét paradicsommá tette s a kit Jaska úr méltán irigyelhetett
tőle később; nem csupán azért, mert jó és hű nő volt, mert hiszen
jó és hű nő annyi van a világon, hogy azt számba sem vehetni, de
még inkább azért, hogy Luizát e házasság után egy nagynénje
örökösévé tette, s most Jaksa úrnak emeletes háza van.</p>
<p>És ennélfogva most még jobban dühösködnek egymásra, mint
valaha.</p>
<hr class="chap" />
<div class="footnotes">
<h2>Lábjegyzetek.</h2>
<div class="footnote">
<p><a name="Footnote_1" id="Footnote_1"></a> <a href=
"#FNanchor_1"><span class="label">1)</span></a> Egy nap alatt 150
ezer kocsi és 900 ezer gyalogos.</p>
<p><a name="Footnote_2" id="Footnote_2"></a> <a href=
"#FNanchor_2"><span class="label">2)</span></a> Ez egyike a
legrégibb nótáknak, a miket egykor hallottam.</p>
<p class="right"><i>J. M.</i></p>
<p><a name="Footnote_3" id="Footnote_3"></a> <a href=
"#FNanchor_3"><span class="label">3)</span></a> Hausner-Purgstall,
Geschichte des osm. Reiches.</p>
<p><a name="Footnote_4" id="Footnote_4"></a> <a href=
"#FNanchor_4"><span class="label">4)</span></a> Mindazon időkben,
idők közelében élt nevezetességek: Diószegi híres szónok és
megalapítója a magyar füvészetnek; «Tánczos Kovács» felgazdagodott
bérlő, kiről a nép azt hiresztelte, hogy a tündér hordta neki a
kincseit, a kivel minden éjfélkor tánczolnia kellett; Reviczky Ádám
köznemes ifjúból emelkedett gyorsan Magyarország kanczellárjává, és
Hatvani tanár, a bűvészmondakör hőse.</p>
<p class="right"><i>J. M.</i></p>
</div>
</div>
<hr class="chap" />
<p><span class="pagenum"><a name="Page_288" id=
"Page_288">-288-</a></span></p>
<div class="chapter">
<h2>TARTALOM.</h2>
</div>
<ul class="TOC">
<li>Az erényt mindig szeretni kell <span class="ralign"><a href=
"#Page_3">3</a></span></li>
<li>A szív törvénye <span class="ralign"><a href=
"#Page_20">20</a></span></li>
<li>Unica <span class="ralign"><a href=
"#Page_32">32</a></span></li>
<li>Három pár <span class="ralign"><a href=
"#Page_46">46</a></span></li>
<li>A háromszinű kandur <span class="ralign"><a href=
"#Page_54">54</a></span></li>
<li>Melyik a férfi? <span class="ralign"><a href=
"#Page_86">86</a></span></li>
<li>A drága karácsonyi kalács <span class="ralign"><a href=
"#Page_99">99</a></span></li>
<li>A tudtánkívül békeangyal <span class="ralign"><a href=
"#Page_106">106</a></span></li>
<li>A hóhér kötele <span class="ralign"><a href=
"#Page_115">115</a></span></li>
<li>A czár albuma <span class="ralign"><a href=
"#Page_123">123</a></span></li>
<li>A gardedám <span class="ralign"><a href=
"#Page_126">126</a></span></li>
<li>Két légyott közül melyiket? <span class="ralign"><a href=
"#Page_135">135</a></span></li>
<li>Házasság gyűlöletből <span class="ralign"><a href=
"#Page_138">138</a></span></li>
<li>Eleven regény <span class="ralign"><a href=
"#Page_150">150</a></span></li>
<li>A kengyelfutó <span class="ralign"><a href=
"#Page_166">166</a></span></li>
<li>A zálog <span class="ralign"><a href=
"#Page_179">179</a></span></li>
<li>Egy régi adoma, mely mindig új marad <span class=
"ralign"><a href="#Page_191">191</a></span></li>
<li>Épületes levél <span class="ralign"><a href=
"#Page_193">193</a></span></li>
<li>Egy marhavész-inspectio <span class="ralign"><a href=
"#Page_201">201</a></span></li>
<li>A pruthi csata <span class="ralign"><a href=
"#Page_206">206</a></span></li>
<li>Bokáczius kalandjai <span class="ralign"><a href=
"#Page_221">221</a></span></li>
<li>Ne nyulj hozzám <span class="ralign"><a href=
"#Page_241">241</a></span></li>
<li>Jaska és Jaksa <span class="ralign"><a href=
"#Page_280">280</a></span></li>
</ul>
<hr class="chap" />
<div style='text-align:center'>*** END OF THE PROJECT GUTENBERG EBOOK 75686 ***</div>
</body>
</html>

